Л. Жабко-Потапович.
Із циклю «Старий Дім».

І. Поворот і розлука.

І дорога, і порох, і спека 
Все розвіялось раптом, як дим...
Бачу вже на горі недалеко 
Сад, оточений муром старим.

Ось і брама: столітні тополі 
Стережуть вхід до парку і герб 
Зіржавілий — на синьому полі 
Жовта шабля козацька і серп...

Здовж алей похилились каштани, 
Розмовляють з дубами вони,
Під березами плачуть фонтани 
Все тут так, як колись... до війни...

Той же дім, в винограді веранда, 
Ті ж покої, в них спокій і мир,
І на стінах портрети Рембранда,
І в кутках вази стилю ампір...

О, мій тихий, засмучений раю!
Довгий час я по світу блукав,
І ось знову до тебе вертаю,
Не знайшовши того, що шукав...

Там у світі, широкому світі 
Було встали голодні брати,
Та голодних подужали ситі 
І царями зробились кати.

І мій нарід загнали в могили 
А мій край, як ті ризи Христа 
Помеж себе вони поділили...
Залягла всюди мряка густа...

Я втомився... покинувши зброю, 
Повернувся сюди, щоб спочить... 
Тут так тихо... Дніпро під горою
Як закоханий в сонце, мовчить.

За Дніпром, як те море безкрає 
Степ розкинувся, села за ним...
Але що се? встає, визирає 
Наче хмара, над селами дим...

О, мій Боже! То знову з розпуки 
Нарід мій встав з могил і пішов 
На Голгофу — на смерть та на муки 
Проливаючи праведну кров...

Як? Спокійно дивитись в долину, 
Коли десь там вмирають свої?
Ні, мій раю, я знов тебе кину 
І піду на кріваві бої...

Прощавайте ж, нікчемні красоти, 
Залишайтесь без мене, самі,
Я ж до вас не вернуся аж доти.
Доки край мій в чужому ярмі...
В. Смутний.
Із циклю «Над Збручем».
Волочиська.


Тягнуться люди, боями потомлені, 
силою впали, духом підломлені —
сумно бридуть.

Губи запеклі — крівавою піною — 
ноги тримаються вязкою глиною
ледве несуть.

Облича пожовклії, тіло ізмучене 
руки посохлії, журні, засмучені
йдуть та ідуть.

Десь не втихає, смерть доганяє, 
але ще козацтво рушниці тримає,
ще їх не здадуть.
Іван Липа.
                                                     Мініятури.
      
1. Мої думки.
(З останньої теки).
      
      Поки буде на світі казка, поти варто й жити. Учора була мрія, а сьогодні дійсність.
      Живе життя, живе, як казка!
      Для дітського розуму казка — забавка, для мудрого — загадка.
      Вірте в казку, що я утворив так само, як колись і народ вірив у ті свої казки, що дійшли до нас з глибин віків.
      Я не вертався вдруге жити туди, де вже жив; місцевість не була для мене могилою минувшини. Я все йшов уперед, далі, аж до еміграції. Чи буде поворот, чи ще далі піду?
      Скільки було прекрасних відозв до народу в часи української революції! І всі надарма; Мужі державні повинні б були знати, що народ не може держати в голові абстракцію, що він мислить образами, памятає лише факти, а тому дайте народови відповідні мистецькі твори і тим направите його думки й душу на бажану вам путь. Тарас Бульба в народі визнається як жива реальна людина.
      Журнали, навіть газети, взагалі література — се та ниточка, що звязує одиницю з цілим народом. Коли на протязі літ нарід читає своїх письменників, він виробляє одностайні , однодушні ідеали. Складає націю.
      Людина любить усе показне, реальне. Так тисячоліття славлять Сонце, як джерело життя й краси, і дикий чоловік і ґеніяльний поет, і ніхто не подумає про воздух, бо він  невидимий. Про воду видиму, хоч менше дивну, ніж Сонце, пишуть, славять, виспівують, а про воздух — ні! 
      Що далі, то людина буде щасливійшою в свойому особистому житті. Уся суть у тому: прийти в світ сей з таким запасом величі думи од предків, щоб можна на протязі 50 років пережити тисячу разів життя повно і прекрасно. Тепер у талантів, у ґеніїв тільки — сей дар, а буде в кождої людини.
      2. Ґеній.
      Пливе повільно й поважно прозора ріка між крутими берегами. Вода чиста свіжа. Дає життя звірю, птиці й рибі. Краса й велич.
      Побачили ту красу люде, а ще більше богацтво ріки й оселилися по берегах.
      Поволі стало місто. Місто росло, а ріка маліла. Місто виглядало пишно, а ріка брудно. Місто все прикрашувалося, а в ріку виливали всяку нечисть, висипали сміття. Береги загрузилися, річне ложе закидалося непотрібним для міста мотлохом. З фабрик, пралень, майстерень спускали брудні води.
      Звірі вже не приходили, птахи не прилітали, риби виздихали. Річка стала смердючою канавою, уже шкодила здоровлю людському, уже своєю брудотою стала ненависна для чистого чепурного міста. Люде її занехали зовсім, обминали, забули й імя її і звали просто канавою.
      Так тяглося довго, може цілі століття.
      Зявився один, що любив красу й велич.
      У брудній канаві побачив минулу роскіш природи. Очистив ложе річне від усього непотрібного. Для сміття поробив у місті  великі печі, де воно спалювалося. Нечисті води з фабрик пустив під землю.
      Ріка очистилася. Набрала знову колишньої краси й величі.
      Прозорі води заграли проти сонця. Понад берегами поросли дерева. Плескала в воді весела риба, знову ріка стала повною життя й краси.
      Дивувалися люде міста, раділи і сказали:
      — То — ґеній!
      3. Безсмертний.
      Не знав земних турбот.
      Кохався в науках і жив для того, щоб зрозуміти  причину світобудови і ціль буття.
      Далеко від гамору людського зарився в наукові досліди, шукаючи розрішення тих космічних та біольоґічних законів, що через усе життя непокоїли йому допитливу душу.
      При допомозі мудрого приладдя та пристроїв вивчав далекі живі й завмерлі світи, дробив живі й мертві тіла на атоми, схоплював процес зародження крови у безкровному, слідкував за розвоєм кровяної мікроскопічної цятки, що перетворювалася в пульсацію майбутнього серця, що ростило на його очах новий орґанізм.
      Вивчав закони спадкоємности і ту непереможну творчу силу, що з двох мікроскопічних клітинок вирощує гіганта і різьбить породи живих істот у природі .
      Матерію неорґанічну переводить в орґанічну, орґанічну в орґанізовану. Живе мертвив, мертве воскрешав.
      Між людьми був як Бог, великий і творчий...
      І чим далі поглублявся в сі досліди, тим ширше ставало для нього поле невідомого, таємного...
      І не бачив кінця невідомому, таємному.
      Иноді здавалося, що ще одну тайну треба зрозуміти, одну лиш одкрити і тоді все життя, з усім, що єсть у ньому і поза ним на всіх безмежних космічних просторах, стане для нього ясне як математична формула.
      Схоплював сю тайну... а за нею повставала нова безодня невідомого...
      І ось тяжко занедужав...
      Хоч і старий, та кріпкий тілом і розумом лежав у непритомній ґорячці на постелі, а біля його ліжка стояв лікар у задумі й помічники мудрого, чужі йому люде, і ждали сумного кінця...
      Дужий ще організм напружував усі свої сили в нерівній боротьбі зо смертю і в забутті покликав:
      — Хто ти, що не даєш людині змоги підняти завісу світобудови? Хто ти, що раптово відбираєш так коротке життя і саме тоді , коли людина дійде до межі, що за нею захована тайна? Чи тебе не можна перемогти? Зробити тайну буття ясною, як книга?...
      Ти боїшся того! Ти глузуєш із безсилля людини! Як злодій у ночі підглядаєш за нею і береш у неї життя саме в той час, коли вона тебе поборює...
      А я оповістив тобі війну! Я хочу тебе побороти! Я вже підняв краєчок завіси твоєї тайної Сили! Я її одкрию і буду безсмертним...
      Я ще не хочу вмирати! Хочу жити, хочу почувати, що я живий, що всі мої мисли, мої найдорожші скарби — тут, при мені!... Хочу жити вічно без кінця...
      Навкруги ліжка з сумом стояли його помічники, чужі йому люде з жахом слухали і ждали кінця...
      І ось у безсиллі затих при них, заспокоївся, закрив очи,  як до сну, і так лежав нерухомо...
      Тоді став біля нього білий янголь і сказав так:
      — Твоя жага безмірна до життя мене скорила. Ти будеш безсмертним... Будеш вічно жити, почувати, що ти живий, що з тобою всі твої мисли, твої найдорожші скарби...
      Житимеш, докіль сам того забажаєш...
      
      І ось стали в нього великі, гострі крила, почув себе Духом легкотілим і полетів...
      Летів плавко в небесних пустелях... Зір його ловив несчисленні прекрасні світи. Оглядав їх і вибрав найкрасший, що виблискує, як діямант.
      Почував, що він живий, що всі його мисли тут, при ньому.
      Летів довго і як наближався до мети, — прекрасний світ усе більше й більше затьмарювався.
      Велика планета. Панує півтемрява. Скрізь сірий туман. Нема ні світла, ні тіний. Нема грому, ні блискавки. Нема шуму, ні вітру. Тиша й густі сутіні. І сірий, одноманітний, важкий туман.
      Летів рівно, як стріла, понад тихими водами, що помірно й тяжко ледве-ледве колихалися без плеску...
      Плавко летів через гори високі, сірі й безплідні...
      Межи скелями стрімкими летів зиґзаками...
      Почував, що він живий, що всі його мисли тут, при ньому, та ніяк не міг згадати нічого, навіть свого попереднього життя, або імени свого...
      Увесь час напружувався хоч щонебудь пригадати. Почував, що аби одне щось ізгадати, так зараз же все стане йому в памяти...
      І не міг.
      Нудьга, гнітюча нудьга охоплювала його душу.
      У сьому тепер для нього було все завдання, уся ціль його життя. Тут темрява була непроглядна. І коли вдивлявся і нічого не бачив — жах, страшний жах опановував його душею.
      Надмірне напруження зору дратувало все його єство, до болю гнітило...
      Летів у тумані, низько біля самої поверхні, бо як підіймався висше і планета ховалася в сірому тумані — нудьга давила його...
      Тоді знову кидався в низ.
      І вже прикутий до поверхні очима, як місяць до землі, летів рівно і плавко...
      Ловив ухом звуки і не чув нічого, шукав чогось очима і не знаходив.
      Так стократ облетів навкруги безмежно велику планету у всіх напрямках без дороги, без мети. І коли в сотний раз пролітав над одним і тим же місцем, — щось знайоме, щось знане на момент один переходило йому через голову і зараз же зникало безслідно...
      Прикутий очима до поверхні , як ліхтар на щоглі корабельній, з тугою летів рівно і плавко...
      А коли підіймався висше і губився в сірому тумані, — жах гнітючий охоплював йому душу.
      
      І так проминули тисячеліття, а він усе летів.
      І ось пролітає над тихими водами. Із сутінів перед ним устає висока гора, що нависла великим дахом.
      Плавко залетів під той дах і опинився в печері довгій, як шлях, рівній, як тунель.
      Тут була темрява непроглядна.
      Летів рівно, як стріла, а коли підіймався в гору — торкався волосям об каміння. Коли збочував, — черкався довгими крилами об стіни...
      В кінці печери впав і лежав без руху...
      Почував, що він живий, що всі його мисли тут, при ньому, та ні одної з них не міг уловити, втілити...
      Так лежав у темряві з заплющеними очима без руху, без думки, без почувань...
      А коли розплющував очи, — знову нудьга починала гнітити його.
      А коли заплющував очи, — заспокоювався і тоді біль тупий поволі-волі притихав...
      І тільки туга гнітила його. І так лежав без руху, без думки, без почувань...
      
      І коли вилетів з печери, — одкрив очи і знову побачив сірий одноманітний туман, тихі води, що ледве-ледве колихалися без шуму й плеску, сірі гори й стрімкі скелі...
      Почував, що він живий...
      Так без мети, без памяти того, що перед ним і за ним блукав по безмежно великій планеті і ось знову залетів у туж саму печеру.
      На момент блиснула іскра свідомости, що се вже було, і враз погасла безслідно.
      Летів рівно і плавко, коли підіймався в гору, — торкався волосям об каміння, як збочував — черкав крилами об стіни...
      Почував, що минають століття, що він живе і житиме вічно, що він безсмертний.
      Почував, що він живий, що всі його мисли тут, при ньому, та ні одної з них не міг покликати до свідомости.
      Лежав із невимовною тугою в душі , що переходила в біль тупий і гнітючий.
      Почував, що вже не скинути з себе сього гніту, не пригадати, не вловити ані найменшої мисли.
      А коли він заплющував очи, біль тупий поволі-волі зникав і тоді він лежав нерухомо, як труп.
      Не почував ні болю, ні туги; ні голоду, ні снаги; ні тепла, ні холоду.
      Усе єство його прагнуло лиш одного — спокою.
      Повного небуття.
      Так лежав довгі тисячоліття...
      А коли відкрив очи і глянув у далину — схопився, розправив крила.
      Побачив, що здалека, в пащу печери заглядає тьмяне світло.
      Біля нього панувала тьма, а там далеко над тихими водами виднілася ледве помітна смуга сірого світла, і те світло так гостро його вразило, що враз дійшло до свідомости і він несподівано для себе скрикнув:
      — Світло!
      І тут згадав про світ білий, про Сонце ясне, про землю прекрасну, про все...
      Як вихор ринувся з печери назустріч світлу...
      І тут прокинувся від сну.
      Жах стояв в його широко розкритих очах. Лежав у ліжку і почував іще тупий біль свого безсмертя.
      Увесь тремтів, і холодний піт котився з його чола. Поволі-волі заспокоївся...
      Тоді радість, невимовна радість, що то він не єсть безсмертний, переповнила йому душу...
      Тіло, в якому догоряло останнє життя, мліло від щасливого почування, що пережиті тисячоліття були лиш коротким сном...
      Навкруги стояли його помічники, чужі йому люде, і дожидали кінця.
      Тут побачив знову білого янголя і на віки склепив очи.
      Тиха, радісна усмішка лягла на прекрасне старече чоло...
      
 Юрій Липа.
      На тихий день...

На тихий день, на став, на міст. 
На дзвінкість стиглую садів 
Упала срібна пісня дів 
Дощем розірваних намист,
І коло темного весла, 
Невикликальні в самоті,
Вода глибока пронесла 
Слова печальні і прості.
      
Генрі Льонфелов.
      Гарунер Рашід.

Гарун у книжці раз читав 
Той вірш, що в нім поет казав:
Де є царі і мощі тих,
Що вся земля була для них?
Зо всім добром пішли вни там,
Де скоро й ти найдешся сам!
О ти, що тішишся життєм 
І гордишся щасливим днем!
Плюндруй ввесь світ, та памятай,
Що смерть дає усьому край!..
І Гарун голову схиля —
На книжку котиться сльоза...
      
З англійського перевела Софія Куликівна.
Ів. Цанкар.
Зеркало.
      А кудиж блукав я, де я жив стілько довгих літ? Невжеж мені до сеї пори все тілько снилося і що йно тепер я прозрів? Безнастанно був я між людьми, пізнав я їх по прізвищу без числа і здавалося мені, що я знаю їх добре також з лиця і по серцю. А тепер мені стало ясно, що я блукався поміж самими сірими тінями, що метушилися між собою, без облича, непевні переді мною, напівзаспаним; і те, що я легковірний бачив, чув, чого дотикався і що відчув, було або далеким відблиском правди, або здебільшого фальшем і брехнею. І так був би я переспав свої дні до краю, а на кінци тихо згас би між тінями, сам тінь, бідний сліпороджений, глухий і німий, немічний старець, що ніколи не був дитиною.
      Та з небес зявилася божа рука і поставила на землю величезне зеркало, що горішним рубом спиралося на звізди, долішним стало на дні моря, а по боках сягнуло від ранної зорі до вечірної. І все, що є на земли живе, відбилося ніби зачароване в тім великім божім зеркалі, угіловилося в нім у своїй правдивій подобі без ніяких прикрас, без шовку й оксаміту. Грішний чоловік станув перед судією і справедливий судія судив без слів.
      Чи то ти? Та ні, се не ти, мій товаришу, мій громовнику над громовниками, я не пізнаю тебе! Колись жив молодий парубок. Носив він широку, чорну краватку таку, яку тоді носили артисти й голярі. Був одушевлений понад міру, одушевлений так сказатиб задля самого одушевлення. Любив вітчину так, що розплакувався, почувши саму її назву. Нераз можна було чути його прилюдні заяви, що він готовий і кров свого серця за неї проляти і терпів сильно задля того, що в тих часах не було нагоди для шляхотного геройства. А щоб не міг собі закинути, що нічого не робить, слідив по схованках за боягузами й самолюбами і як знайшов кого, без милосердя тягнув його за ковнір на стовп сорому. Коли йшов улицею напруженим кроком, з піднесеним чолом, окруженим кучерями, показували за ним і шептали: “Дивіть, то той, се він” — і люди зупинялися з пошаною й розступалися, щоб йому зробити місце.
      Чиж то ти, товаришу мій?! В куті зеркала, затоплений сам у себе, убогий, осамітнений тремтить нагий чоловік, якому страх, той низький тілесний страх, наморщив шкіру так, що вона засоромлено приліпилася до костий, що в ній калатають...На бік відверніться, очи мої, погляньте в красшу країну, в инше лице.
      Свого часу знав я одно футро, що було шановане й поважане з верху до долу. Мало воно шляхотний ковнір із шляхотної бобровини й гарно на животі приставало. Де лише зявилося се шановне футро, всі відкривали перед ним свої голови, кланялися і сердечно його поздоровляли. І не одно око заплакало зворушене так, як заплаче око в людини, коли рано отворять вікно і по довгих днях темряви і мрак побачить над східними горами ясне небесне світло. Те футро вже здалека обявляло, на всі сторони розсипало добро ту й ласкавість. Не сипало дукачами з широких рукавів, не давало білих колачів із панських кишень, але за те усміхалося мило й ласкаво, милувало, а часом і зітхало. І той його усміх був для бідних великим дарунком, удовам і сиротам великою потіхою. Слово ішло перед ним так, як іде старший брат із кадилом перед священником. Клякніть і величайте до небес те футро, бо воно сипле ласкою і роздає дари, куди лише ступить, де лише гляне...
      Чи не видніло колись отсе костисте обличе з того шановного футра? Ось там глядить із зеркала, дивиться червоним вовчим поглядом; захланність розїла лиця аж до кости, зуби згрижені золотом, яке вони гризли і глодали. А футра не видно нігде, нема шановного футра з широким ковніром із шляхотної бобровини, нема його, що ширило задоволеннє на всі боки, роздягнений стоїть онтам, трясеться з сорому, мов на морозі. В руках, неначе в яструбових кігтях, стиснув юдовий гаманець, набитий, повний д о верха; стискає його тремтючи, аж нечиста кров сикає зпід пагністів. Бажав би його сховати, але сховати не може...
      Очи мої бідні, на бік, на бік відверніться!
      На бік відверніться, очи мої, та не туди, не туди, бо там таке страхіттє, що рівного йому нема навіть у тім зеркалі! Я бачив її колись, Сузанну, весною в маю. Тоді навіть росисте раннє сонце не посміло би зближитися до неї з безбожним поцілунком. Як ішла вона полем, цвіти озиралися за нею і поздоровляли її. І куди вона глянула своїм усміхненим оком, там щезала тінь і пляма була стерта. Так виспівувала між нами молодість, ішла мимо нас і нога її не дотикалася землі... Лише одна огидна, гнила рана видніє тепер там і шукає за місцем, звідки її було би найкрасше видно. Двоє темних, зелено оточених очий, два безстидні гріхи, манять зпід оскверненого вінця, у повні уста вїлися нічні поцілунки і кличуть товаришів...
      Більше не треба! Нічого більше, нічого! Але очи ніби зачаровані, ані на хвилю не спічнуть і дивляться вірно туди, куди їм стидно і страшно дивитися. Всі облича, що я лише доси знав, любі й нелюбі, всі вони страшно спотворені в свої пороки. І лишень денеде, неначе самітна свічечка над багнищем, заясніє тихий тремтючий промінь, біле лице, що ніколи не було сплюгавлене, чисте серце, що переходило через медову гору гріха, але його не зазнало. В тім божім зеркалі скинула брехня, скрегочучи зубами, украдену одіж правди і глядить на свою наготу. І бачив я не лише поодинокі облича, які розпізнавав із трудом і болючим прочуттєм; бачив я многолюдні гурти, що бігали від гори до гори. Колись вони були шановані і прославлювані, світочі і проводарі світа, а тепер купа сміття коло купи гною. І бачив я довгі процесії людий, карнавальні походи, де не було пестро убраних, намащених і пяних тіл, але були то Бахові побратими, без найменшого лашка на собі , без масок, окрас, усі голі, а єдиною їх прикрасою були їх серця, що на вид усім висіли з їх грудий, а замість крови була в них слина. І бачив я народи сильні і славні, дух і пострах людськости, що богацтвом, мудрістю, славою і могучістю хотіли дорівнати Богови, я бачив їх...
      Очи, ви вже не маєте сліз?
      — Як їх іще маєте, витисніть їх тепер до останку! Хто се там дивиться на мене з зеркала між задними, онеславленими ? Чи не видав я його вже, все красшого, все чистійшого, все сильнійшого, колись давно, давно в своїй молодости? Як ще маєте, очи, слези, то витисніть їх до останньої!... На щож маю нарікати? Таж пригадай собі, що ти сам сказав: Грішний чоловік станув перед судією і справедливий судія судив без слів.
      З словінської мови переклав Мих. Фірсік.
      Юрій Дараган.
      Акварель.
Як луна загубленого раю 
На дзвінниці відгукнувся дзвін 
І зірвалась біла, біла зграя.
Зграя білих, білих голубів.

Сміло вдарив червіню по крилах,
Промінь вдарив, по пелюстках крил,
У рожевім біле затремтіло
І рожевим став вечірні пил.

Степан Конрад.
Горстка піску.
Лєґенда.
Beati, qui mine flet is, quia ridebit is...
I.
      Коли я був сумний, вийшов за місто на кладовище.
      І сказав сам до себе: Он туди піду на край гробу, що його почав гробар копати. Та не буду питати, хто в нім спочиває, щоби мій сум не був для нікого, кого оплакують; щоби був лише сумом чоловіка для чоловіка...
      Так розважуючи, прийшов я на край глубокої ями. Сивий гробар викидав із неї пісок...
      За темними галузями кількох сосон я бачив заходяче сонце.
      Вежі далекого міста рисувалися на блакиті неба...
      Не хотів я нічого питати сього слугу смерти. Клякнув, помолився і взяв горстку піску...
      II.
      А коли вернув у свою кімнату, була година перед північю. 
      Кинув я той пісок до склянної чаші побіч засвіченої лямпи. Сам усів, щоб відпочити.
      III.
      А як почали години міряти ток пливучих хвиль, учув я наче шепіт... Здавалося мені, що в нім пробивається голос Римлянина:
      — Sit... tibi... terra... levis...
      І говорив сей пісок своїм шепотом:
      — Диви! Вже тисяч вісімсот двайцять літ тому, як тут копали гріб на попіл вигнанця... А сей був полководцем римської лєгії в своїй державі...
      — І оперся волі того, що загорілий гнівом сказав:
      “Хотів би я, щоб цілий римський народ мав одну голову, о б її підложив під вістрє свойого меча! ”
      IV.
      І почисливши літа я упевнився, що се мова про Гая Калігулю.
      А пісок шептав дальше:
      V.
      — Сей римський вигнанець прибув у перших роках своєї самоти в Галії до міста Лютеції, що зветься сьогодня Париж. Стаючи у пристані радо глядів на вітрила суден, чи не вирине де із Середземного моря судно з трикутним вітрилом, що пливе з краю Латинів...
      — А в пізнійших літах вибудував собі дім, подібний до сенаторського римського дому. Сідаючи при вході з обголеною головою мов невільник, читав Федона, або даючи милостиню, вказував правою рукою на полуднє, неначе той, що даючи прикази пригадує собі, що є невільники, або як той, що не знає, що булоб справедливійше: проклинати, чи прощати!..
      — І довго ще його бачили, як стояв при вході дому з рукою витягненою в сторону великого Риму; а мимо-йдучий жебрак, або бідний друїд брали з сієї руки милостиню.
      — Але в іще пізнійших літах, коли історія доступила нікчемности своїх мармурових табличок, замовк сей римський вигнанець. Крикнув лише: „підлі !“ — і випивши отрую, оставив розбиту чарку і дім...
      — Ах — тисяч вісімсот двайцять літ тому — говорив пісок — як тут закопали попіл сього вигнанця, а по римському звичаю, щоби ні одна памятка не засумувала живих, зложено до гробу усе, що мав за життя...
      — Зложена там і розбита чарка, що з неї випив отрую, і шляхотський римський перстень, і рукописи, які колись читав, щоби тінь спомину не впала на чиє чоло...
      — Та не поклали там напису, що згадував би життє покійника; ані родинного знамени не положили на гробі , щоби може часом нога якого римського конзуля не спіткнулася об нього...
      VI.
      Замовк шепіт піску. Та усе ще здавалося мені, наче чую початкові слова римської приповідки:
      — Sit... tibi... terra... levis...
      I.
      — Що зроблю з сією горсткою піску? — подумав я. — Чому підняв її з землі? Ліпше не ходити по сій землі, щоби не змагалися болі у наших слідах? Чи може маю розкинути сюгорстку з вітром, щоби обманила пташат, що співають при голодній дорозі, кажучи: Глядіть, даю хліб.
      — Ні! Я радше посиплю сю горстку на порозі церковного храму, щоби рознесли її стопи святих дівиць, що чистійші від голубиць. . .
      II.
      І коли я так розважав, і почав годинник міряти ток пливучих хвиль, — учув я знов неначе шепіт...
      — Pax vobiscum!..
      III.
      І говорив сей пісок шепчучи:
      — Не дивуйся... Чиж не приємно тобі , що можу оповідати таємничі річи ?.. Чи ж у письмі не читаєш слів, що їх написано перед тисячами років?.. А за них тисячі проливали кров...
      — Ти неначе новонароджене дитя, яке ще не знає, чим ріжниться чоловік від звіряти, але пригадує собі, чим подібний він до ангелів... Усміхається до матери... красше в своїй несвідомости, але не можна оставити його — самітного...
      — Знай, що традицією ріжниться чоловік від звірят. Сей, хто відірвався від свідомости історії, дичіє на відлюднім острові і... нагло стається звірятем...
      — А ті, що не брали участи ані в терпіннях, ані в жалю і ніколи не ввійшли в проминулі завії життя — самі стаються новим поколіннєм, яке далеке від побідної правди...
      — І знов і знов треба висилати до них пророків та апостолів на вістря їх ножів, щоби повернули на давну дорогу.
      — Не боронися перед справедливим сумом і не думай, що справедливе горе тебе ранить. А знай, що ти взяв мене з гробу, де спочив вигнанець...
      — А сей терпів довгі літа за рідний край, як горожанин і як герой,’як батько і як брат. Як чоловік суспільности.
      — І якраз для сього витревав він при тім таємнім прапорі, шо є свідомістю історії... Були вони для нього за брата, за сестру. Довгі тихі терпіння проникали його красотою і лице його набирало рисів апостольського супокою.
      — І так не оставив ніякого спомину...
      — Ні! Не шукай його між мертвими, але між тими, хто живий ще. Його гріб буде неначе межа сього тайного міста, якою бережуть характери людий...
      Замовкло шептаннє піску. А мені здавалося, що я все чую слова Римлянина:
      — Pax vobiscum...
      Михайло Рудницький.
      Жаль.

Жаль потрачених стріч 
і уст — рож 
полишених...
В викидів чорну ніч 
серця дрож 
запише їх.
Минула доба туг 
немов гріх 
без пристрасти...
Кохання гордий дух,
колиб міг
як лист рости!
Трачу останній жаль 
в спомині 
зимнім як лід
про кров стрінутих краль...
— Що мені 
звіє їх слід?!
Пер Бенуа.
Шлях велетнів.
      — Що сталося? — спитала пані Юз.
      — Що йно був у нас старшина шін-файнерів. Він дав пораду, чи скорше наказ, — що одно й те саме, — як найскорше забиратися з сеї хати. Бій іде вже в околиці Черч Стріту. А коли я попросила назвати нам якусь спокійнійшу улицю, він сказав, що “на разі” є така Нортс Кінґ Стріт. Тоді я одразу згадала про вас і хотіла післати до вас чоловіка. Але він просто отетерів і не міг рушитися з місця. Дивно, яке вражіннє робить стрілянина на деяких людий... Отже я накинула плащ на плечі тай прибігла до вас. Моя люба Ноемі, ви ж нас не покинете в такому стані, правда?
      П. Юз злегка кашлянув.
      — Алеж певно, — відповіла пані Юз, — але ж певно. Я вам щось скажу, дорога Марто. Ми маємо вже сих чотирох панів, потім старого Девіса, а потім Дениса. Правда, Денис молодий хлопець і...
      Кашель п. Юза став голоснійшим.
      — Ми спатимемо в ремізі, — сказала пані Уолш, майже з плачем.
      — О, в ремізі ви не можете спати, ні не можете! А зрештою спроваджуйтеся, а там уже якось урядимося. Лиш візьміть із собою кілька ковдер та щось під голову.
      П. Юз розпучливо кашляв. Під носом у проф. Генріксена блукала усмішка.
      — Се ніякий дім, — сказав він, — се якийсь караван-сарай!
      Пані Юз глипнула на них обох , немов би хотіла їх забити.
      — Для тих, кому тут невигідно, — відповіла вона, — є завше місце на Черч Стріті.
      Коло девятої я відійшов до свого покою. Цілий будинок здрігався раз по раз чим раз сильнійше тоді , як ззовні гамір бою ставав інтензивнійший.
      Коло пів до девятої зайшло те, чого я надіявся. Я почув на сходах легенькі кроки і раптом відчинив навстіж двері.
      На сходах стояв Денис. Він виглядав дуже засоромлено, в руках тримав черевики.
      Вхопивши його за руку, я втягнув його до покою.
      — Се не гарно, — сказав я, — не дотримати слова, що ви дали тітці.
      — Я не давав слова! — зачав він боронитися.
      Але я перервав його.
      — Чи йдучи до О’Догертів переходиться попри БечелорсУок?
      — Недалеко відтіля, — відповів він, дивлючися на мене з недовірєм.
      — Добре, отже пане Денисе, я рішений примкнути очи на те, що ви робите, але під умовою, що ви трошки заждете з приємністю опинитися коли чарівної панни О’Догерти, і зробите маленький гак, аби відпровадити мене до дому Коллі. Се, коли я не помиляюся, наріжна камениця межи Бечелорс Уоком і О’Конель Стрітом.
      Він здається вагався.
      — А зрештою, то ваша справа. Ходім. Лиш не треба робити гамору. Тітка в крамниці і жде Уолшів.
      Пять хвилин пізнійше, перескочивши через невеличку загорожу внутрішнього подвіря, великими кроками подалися ми до Кейпел Стріту. Скоро ми дійшли до Гретен Бріджу. Стрілянина скаженіла. Глубокі схвильовані води ріки відсвічували жовті й червоні заграви пожеж, які пожирали будинки на Набережній.
      Машинально обидва ми спинилися. Сперлися на поручні мосту. Полумя освічувало наші обличя. На лиці мого товариша зауважав я вираз не то здивування, не то переляку. Я чув, як його рука вхопила мою.
      — Іпр! — промурмотів він хрипким голосом, — се ж Іпр над Ліфеєм.
      Куля, що рікошетом свиснула повз нас, нагадала нам про дійсність. Ми побігли далі.
      — Пан професор Жерар, коли не помиляюся.
      Я пізнав пана Клерка, одного зі старшин, яких я зустрів кілька годин перед сим, у сій самій салі дому Келі.
      Він спокійнісенько пахкав циґаро.
      — Становище?, — спитався я.
      — Добре, добре, — відповів він. — Скрізь ми здобуваємо терен. Сен Стефенс Ґрін, Палата Справедливости, Сіти Гол у наших руках. Я мав що йно велике щастє; здобув двацять пять полонених. Але ви з певністю хочете мене розпитатися про дещо.Чи вільно мені, з своєї сторони довідатися, як ви сюди попали ?
      — Я нудився, — відповів я, — в кімнаті, уступленій мені тимчасовим урядом. Аджеж я умисне приїхав до Ірляндії, щоби приглядатися подіям. А в такі моменти нема часу на спаннє.
      Він усміхнувся.
      — Се також і мій погляд.
      — Чи вільно запитатися, де є ґрафиня де Кендейль?
      — Не можу вам того сказати точно. Але прошу удатися до головної почти на Секвіль Стріті. Там головна кватира. Графиня Антіопа напевно перебуває разом із Пірсом та Коннолім.
      В сінях Денис чекав на мене.
      — Денисе, — звернувся я д о нього. — Я йду на почту. Але я не смію більше тягти вас зі собою. Прошу лиш показати мені...
      Та на моє велике здивованнє Денис відмовився покинути мене. Можна було б подумати, що він зовсім забув і про пудінг і Енні О ’Догерти. Але він зараз таки вияснив мені причину свого “ні”:
      — В життю діються часом смішні річи, пане добродію. Чи знаєте, кого спіткав я в передпокою в домі Келі в той чac, як ви розмовляли на горі з командантом?
      — Кого ж, Денисе?
      —  Евгена і Едварда О’Добертів, рідних братів Енні. Можете легко собі представити, що сього вечера нема й мови про пудінг на Гановер Стріті. Мушу вам дякувати, що затягли мене до сього дому. Заощадив собі через те непотрібної дороги.
      — Дуже се мене тішить, Денисе. Але що робили в сім домі брати Енні?
      — Що вони робили? Я мало не здурнів із здивовання. Робили те саме, що й инші. Вони пішли битися і вернули сюди. Вони належать до шін-файнерів, а я про се нічого й не знав! А зрештою, се лише їх обходить, може вони й мають рацію. Лиш в однім вони трошки пересадили, бо хотіли й мені встромити до рук карабін, щоби я бився разом із ними. Так не жартується з жовніром на відпустці... Але...
      Раптом замовк.
      Ми були в маленькій уличці, паралєльній з Секвіль Стрітом. Уличка тонула в темряві і тиші, яка так дивно контрастувала з сусідними улицями, де кипіла завзята борня.
      — Гляньте! — шепнув мені вояк.
      Перед залізною віконницею маґазину видко було дві тіни, чутно скрип сталевої пилки.
      — А! сього не сміє бути, ні! — скрикнув Денис.
      В тую ж хвилину він кинувся на бандитів. Схопив одночасно обох за ковнір і ударяв кілька разів головами одного о другого, домовляючи:
      — Що се, то ні, що се, то ні!
      Я поспішив йому на поміч. Та наші противники прийшли вже до себе і боронилися мовчки, але завзято. Голосною луною розлягався по улиці крик збожеволілого з люти Дениса. Трудно було передбачити, який оборот прийняла би бійка, коли б не несподівана інтервенція повстанської стежі. Ся остання в сій хвилі зорієнтувалася, по чиїм боці має стати. В той час як повстанські кольби гуляли по спинах наших противників, Денис здавав рапорт із наших героїчних учинків.
      — Злапані на горячім учинку крадіжи, — сказав начальник стежі. — Два свідки. Гаразд! Але панове мусите піти з нами.
      — Куди? — На почту. — Ходім. В задимленім покою Головної Кватири мусіли ми наново здати звіт з події. Підписали протокол. Я не міг не відчути подиву до сих революціонерів, які розпоряджаючи заледви двома тисячами людий для опановання містом, що числило двіста тисяч душ, знайшли змогу, під час горячих боїв, виконувати обовязки упорядкованої держави.
      Обидва грабіжники вийшли під ескортою шістьох охотників. Майже в тій хвилині розляглася сальва. Я здрігнувся. На папері, де мені казали покласти мій підпис, букви танцювали перед моїми очима.
      — Чи то вже?... пробурмотів я.
      Старшина, що переслухував обох розстріляних, кивнув потакуючо головою.
      — Ми змушені, — сказав він лагідним тоном, — поступати дуже суворо. В наших руках честь революції. Але прошу вибачити, здається, ви просили мене відпровадити вас до графині де Кендейль.
      В той час, як він давав приказ воякови, я шукав очима Дениса, щоби подякувати йому і попрощатися з ним. Але його не було, десь зник. А що одинацята вже минула, то я думав, що він пішов до себе спати, і більше вже ним не журився.
      — Пане добродію! Пане добродію!
      В коридорі, через який мене провадив вояк, із ліхтарем у руці, уздрів я якусь білу постать, що заворушилася стараючись піднестися.
      То на матераці лежав якийсь мужчина. Коли світло від ліхтаря глипнуло йому в обличе, я пізнав його:
      — Уіляме!
      — Ах, який я щасливий, що знов вас бачу, пане добродію. Його рука простяглася до мене і я схопив її.
      — Уіляме, ви маєте горячку.
      — О так, пане добродію, а ще до того й кулю в грудях.
      Я приклякнув коло нього. Питання тиснулися мені до уст, але з вічливости я мусів стриматися. Личило спершу запитати пару слів про рану сього неборака.
      Та він випередив мої питання.
      — Вона буде з мене задоволена, правда? — прошепотів він.
      — Хто, Уіляме?
      — Пані ґрафиня.
      — Так, Уіляме, вона буде задоволена з вас, як довідається про се.
      — Вона незабаром довідається, пане добродію. Се двері від її кімнати. Вийшла перед хвилею з командантом ґенералом О’Конолім і паном Ральфом, щоби поглянути на бій і поговорити з раненими. Потім мене ранено, і я допняв того, що мене поклали тут перед її дверима. Вона зараз верне. Вона побачить мене, та буде з мене задоволена.
      Знаком я відіслав вояка, приділеного до мене.
      — Лишіть мене з ним.
      Світло ліхтаря зникло серед рухливих тіний на коридорі. Темрява огорнула мене й Уіляма.
      Я сів на землі, опертий головою о мур. Помалу я відчував, як мною заволодів сон. Коли прокинувся в перший раз, голова моя спочивала на подушці обік раненого. Я підніс голову, але по хвилі вона впала знов. Коли прокинувся в друге, Уілям горячкував і мурмотів щось страшно недоладне.
      — Добра гра, пане добродію, два аси й дама. Алеж не висувайте так язик, Ваша Всечесносте.
      — Ах, ля, ля! Вони залишили одчиненою портієру... І вже не можна її зачинити, не можна... А, ля, ля, ля!
      Одначе спати, спати... Яка страшна втома! Коли я в третє прокинувся, кволі відблиски зорі тремтіли на стінах коридору.
      Антіопа була тут. Вона стала на коліно, а чоло її майже торкалося мене. Вона дивилася на мене.
      ***
      — Увійдіть зо мною в кімнату! — сказала вона.
      Се була дуже велика, кімната, вся заповнена поличками із зеленими папками: бюро, до якого внесено наспіх полеве ліжко, зеркало умивальницю, збанок із водою... Ліжко не було постелене.
      — Ви не лягали! — сказав я з докором.
      — Ах, — одповіла вона голосом, в якому почувалася смертельна втома. — Все життє моє лишиться мені для спочинку.
      Вона сіла і зняла капелюх. Я побачив її чудове каштанове волосє. Воно блищало так, ніби в ньому було сонце.
      — Але ви? — запитала. — Яким способом ви опинилися там, простягнутий поруч із трупом Уіляма?
      — Уілям умер?
      — Так, — одповіла, схиляючи голову.
      — Я прийшов, — пробурмотів я, — бо не можна знати... бо я хотів ще вас побачити, тому що...
      — Тому що?
      І рівночасно наші повіки спустилися до долу.
      ...Ах! ніколи, ніколи більше я не був сам на сам з Антіопою, то нехай же дадуть мені змогу увіковічнити сю хвилю щастя! Але чому там у місті, що в полумени, чому раптово ущухла стрілянина? Та я вже знов чую її, прокляту. Вже розпочинається знов! Хвиля минає. Вона вже минула... І не верне вже ніколи, ніколи більше.
      Застукали в двері. Увійшов п. Ральф. Зауваживши нас, він сам блідне.
      Я зауважив, що чоло йому крівавилось.
      — Ральфе, — скрикнула ґрафиня, — ви ранені!
      — Се нічого, Ваша Милосте, говорить він, пробуючи опанувати своє схвилюваннє. Се нічого.
      Він додав:
      — Уілям умер, Ваша Милосте.
      — Я знала се, — одповіла Антіопа.
      — Джемс так само мертвий.
      Вона схилила голову.
      — І Давід також.
      Голова графині де Кендейль схилилася ще низше.
      — Я прийшов, — сказав п. Ральф з натугою, — шоби повідомити Вашу Милість, що члени тимчасового Правительства зібралися на долі для зложення рапорту. ПП. Гарвей та Ідзумі так само там. Констатую, — сказав він, кидаючи на мене довгий погляд, — що п. професор Жерар їх випередив.
      — Ходім! — сказала Антіопа.
      Ми пішли за нею.
      Ніколи не забуду сієї салі. На білих стінах, вимальованих на синьо, виднілися написи приїздів і відїздів почтальонів.
      В центрі сидів на табуретці Пірс при маленькім деревлянім столику. Горячково щось писав. У кутку, немов дзвоник підміської залізниці, розпачливо дзвонив телєфон. Хтось підійшов до нього, зняв слухавку, дзвоненнє устало.
      — Прошу сідати, панове! — сказав Пірс.
      Але не було стільців для всіх. Отже всі встали, Пірс, ґрафиня Маркевичева і ґрафиня де Кендейль також.
      Побачивши коло вікна полковника Гарвея і барона Ідзумі, я підійшов до них і вдався в розмову, що вони тихенько провадили.
      А зовні дощ, пориви вітру, клуби диму, що неслися з божевільною швидкістю по синєватому небі і безперестанна тріскотня карабінів.
      — Ми прийшли з фабрики Болєнд, — сказав полковник Гарвей. — І мали там змогу розмовляти з полоненими жовнірами. Вони однодушно хвалять поступованнє повстанців із ними. Здається неможливо, щоб Анґлійці могли одмовити сим людям права воюючої сторони.
      Зі свого боку я їм оповів сцену минулої ночи і про екзекуцію над грабіжниками.
      —Тихо, — сказав барон Ідзумі, — слухайте.
      Пірс рухом закликав усіх до мовчанки.
      — Мушу, панове, — промовив він — познайомити вас із подробицями положення. Найкрасше прочитаю вам наш перший комунікат, який зараз буде видрукований в урядовому органі Республіки в Irish War News:
      Деблін, вівторок 25 квітня, 9 год. 30 ранку. — Республіканські війська тримають усі свої позиції і британські сили ніде не перервали наших ліній. Завзятий і довгий бій трівав коло двацяти чотирьох годин: утрати противника значно більші від республіканських. Республіканські війська бються всюди з надзвичийним завзяттєм. Населеннє Дебліна виразно сприяє Республіці, витаючи окликами старшин і вояків, коли вони зявляються на улицях. Весь центр міста в руках Республіки, якої прапор має над центральним будинком почти. Більшість комунікаційних засобів із провінцією перервано, але після отриманих відомостий, повстанчий рух у цілій країні шириться.
      Пірс, прочитавши се, поклав папірець на стіл і глянув на нас. Усі мовчали. Тяжко було яснійше признатися, що повстаннє кінчалося, що воно з гори було сказане на поразку.
      Наглий крик: Нехай живе Республіка! перервав тяжку мовчанку. Се був Джемс Коннолі. Він підійшов до Пірса. Обидва міцно обійнялися.
      Ніколи, як у сю хвилину, не усвідомив я собі того великого контрасту між сими людьми. У одного, — у Коннолього — тверда віра в побіду. Його груба плебейська комплєксія має потребу сеї потіхи. Для нього зусиллє завжди повинно мати безпосередні й реальні наслідки. А коли сих наслідків не було, то треба їх вигадати. Пірс навпаки — душа аристократа й поета, може боротися, знаючи, що буде подоланий. Його царство не від світа сього. Його зір сягає дальше, ніж безпосередня поразка. Він бере на себе посів зерна, якого плоди, він се знає, збирати муть инші покоління.
      — Панове, як що зволите, ми зберемося тут сьогодня у вечері о 5-ій годині. А до того часу кождий на своє місце.
      Я повернувся. Антіопи вже не було. Я не важився вийти шукати її. Я вийшов із бароном Ідзумі і полковником Гарвеєм.
      Через північні улиці ми звернули до Нортс Кінґ Стріту. Йшли ми мовчки. Що хвилі зустрічали ми добровольців, що поспішали на південь міста; бачили мовчазних стомлених ранених.
      — А професор Генріксен? — запитав я, щоби сказати що-небудь.
      На обличу полковника Гарвея одбилося незадоволеннє.
      — Він одмовився йти з нами, — одповів він, — його поведінка неможлива. Сенатор Баркгільпедро не приїхав. Я не знаю, де др. Ґрютлі... Відсутність наших трьох колєг збільшує нашу відповідальність, панове. Певно, що не забуваючи стислої безстороности ми мусимо як найкрасше виконати всі три завданнє, що з початку лежало на нас шістьох. Що думаєте ви про події, панове?
      — Я думаю, — сказав барон Ідзумі, — що сі молоді хлопці — хоробрі із хоробрих. І я дивуюся, що вони тримаються ще й досі.
      — Се й моя думка! — сказав полковник Гарвей.
      — Я думаю ще — сказав Японець, — що тепер можуть їх перемогти: вони допяли своєї мети. Я вже не бачу більше можливости для англійського жовніра гуляти гордо піднявши голову, по улицях, що ними ми тепер переходимо. Се висновок, панове, яким я маю намір кінчити мій звіт.
      — Події, — сказав полковник Гарвей, — розвиватимуться швидко. Нам не треба розставатися, панове. Сього ранку, пане Жерар, ми вас шукали і не знайшли. Дозвольте сказати вам, що в нашому спільному інтересі нам треба бути разом. Не за багато буде наших трьох голосів, як що доведеться говорити з переможцем, та оборонити подоланих перед страшними ексцесами яких би я так не хотів бачити, хоч і не маю на се богато надії. Отже даєте ваше слово, панове?
      ***
      У маленькім будинку на Нортс Кінґ Стріті чекало нас цікаве і розчулююче видовище. На дві милі навколо знали добре серце пані Юз. І його використали Уольші та своїм прикладом потягли за собою инших; тепер було там двацять осіб, що втекли сюди від пожеж або страху перед кулями з південних кварталів. Жінки голосили, діти кричали. Бідна пані Юз у сьому Ноєвому ковчезі кидалася од одних до других, робила, що могла вибиваючись із сил.
      Коли вона нас побачила, кинула своїх припадкових гостий і полетіла до мене.
      — А, пане, пане, чи не принесли ви мені новини?
      — Про кого, пані?
      — Про Дениса, пане, про Дениса.
      — Я можу сказати, — почав я, — не хотячи ошукувати бідну жінку, що він вийшов учора в вечері зо мною і що...
      — Я се знала, пане, я се знала. Се він мені сам сказав сієї ночі о другій годині, коли вернувся.
      — Отже ви його бачили?
      — Бачила. Виглядав мов божевільний. Він прийшов о другій годині. На ньому були ще його вояцькі штани, як знаєте. Він одягся зовсім у цивільне і полетів, не кинувши й слова.
      — Ах, пані Юз, — сказав я, — боюся, що він приєднався до своїх другів О’Догертів.
      — Що? — запитала вона.
      — Так, пані Юз, до його другів О'Догертів, що в революційній армії.
      Вона скрикнула:
      — Сини О’Догертів? — сказала. — Вони так само? Шін файнери!
      — Так, пані Юз.
      Вона одчинила маленькі двері, що виходили у двір.
      — Мішелю, чи чуєш, Мішелю, що каже пан добродій. Сини О’Догертів належать до шінфайнерів. І Денис разом із ними.
      Вона крутилася по кімнаті. Краєм свого фартуха почала машинально витирати якийсь мідяний свічник.
      — Але ж їх розстріляють, пане добродію, їх розстріляють! Чуєш, Мішелю, ти ж сам учора бажав, щоби їх розстріляли.
      Зовні почулося стогнаннє. Се ридав старий Мішель.
      — З ними, пані, є Бог — сказав поважно полковник Гарвей.
      В стелю два рази легко стукнули. Пані Юз покинула свічник.
      — П. Девіс, зараз! Я забула про нього. Давнійше Денис носив йому чай. Де ж він тепер? Бідний, любий хлопець...
      І бідними тремтячими руками вона поставила на тацку кухлик сліпого.
      Нечулий до сього всього барон Ідзумі сидів на низькому стільці, коло комина. Він витяг свій нотатник і перо та писав.
      Раптом від страшної детонації затрясся цілий будинок. Вереск дітий стих на секунду, але зараз у тисячу раз голоснійший і різкійший вибух знов.
      Барон Ідзумі перервав писаннє.
      — Тяжка британська артилєрія, — прошепотів він.
      А через секунду розлягся вибух іще сильнійший, як перший. Всі крики стихли. Чути було тільки скажене гавканнє собаки у сусіднім домі.
      — Се кінець, — сказав полковник Гарвей.
      
      — Пане професоре Жерар, чи можу чимсь вам прислужитися?
      Се в третій раз на протязі трьох день, коли шукаючи серед палаючого міста Антіопу я натикаюся на п. Ральфа. І третій раз він зустрічає мене такою фразою.
      — Я хочу говорити з ґрафинею де Кендейль, — крикнув я і попереджую вас, що ви мені в сьому більш не перешкодите.
      Він глумливо глянув на мене.
      Ваше бажаннє буде задоволене, — сказав він. Одначе дозволю собі зауважити вам, що у власнім інтересі є дотримувати слова. Полковникови Гарвеєви ви дали слово більше не виходити самому. Коли б ви його дотримали, то вже були би коло Її Милости.
      — Яким чином?
      — Так, як маю честь вам се сказати. Вже дві години, як я вислав жовніра на Нортс Кінґ Стріт, ч. 172. Він привів полковника Гарвея і барона Ідзумі і навіть, правда трохи підштовхуючи, професора Генріксена. Коли він не міг знайти і вас разом із сими панами, то рішуче не можна сердитися на нього за се. Отже спало мені на думку, що певно ви бажаєте побачите Її Милість у місці, де бачили її минулого вівтірка. Здавалося, що мої міркування були справедливі. Але сьогодня субота, пане професоре, а за сі три дні зайшло багато маленьких змін. Головна кватира мусіла змінити місце побуту. Дозвольте мені одвести вас до того місця, де вона находиться тепер.
      — То ж скорше — сказав я.
      — Скорше, рація, пане професоре. Бо волочучись по улицях, ми ризикуємо запізно прибути.
      Здавалось мені, що ніколи бій не досягав такої сили, як у сю хвилю, коли він одначе був уже близько кінця. Кінця? Вже чотири дні тому, як полковник Гарвей вимовив се слово. Отже сей кінець повинен був наступити на другий день. А тимчасом минула ще сотка годин, а повстанці трималися. Даремно Ненька-Анґлія закидала їх цілими тонами розпеченого металю... Проти тяжких гармат, проти кулеметів, проти канонєрки Helga, сього огненного чудовища, що літало по чорному Ліфею, проти наймитів, усієї Европи, проти найліпших полків Basset-Holmer'ів і Petit-Miedred'ів..., один проти двацяти, вони трималися, вони, бідні крамарі, бідні учителі, бідні розсильні, всі сі убогі міщухи, так зневажувані тими грубими зїдачами ростбіфу. Тепер революція вмирала, вона вже вмерла.
      — Сюдою, пане професоре, сюдою. Так! лягайте. Добре. Встати. Швидше, ще швидше.
      О! Скажений біг серед палаючих улиць здовж сих барикад, де присівши на коліна, якісь привиди ще стріляють, стріляють далі. Мури завалювалися довкола, небо горіло.
      — Сюди, пане професоре, сюди! Ось у сі двері. Поспішайте...
      І через коридор, весь заповнений раненими, які хрипіли, пішли ми до дверий в освітлену кімнату. Ми спинилися на порозі. Крик радости привитав наш прихід. Антіопа була там передо мною. Вона ухопила мене за руку. Вона хотіла говорити, може...
      Останній раз шорсткий голос п. Ральфа перервав її.
      — Ваша Милосте! І в той час рухом він вказав нам на салю.
      Я здрігнувся, глянувши на картину, що встала передо мною і на кілька хвиль думка про Антіопу покинула мене. Коли ми переходили по окрівавлених і зруйнованих улицях, я думав, що траґічний жах досяг апоґея. Я помилявся. Тільки тепер я побачив його перед собою.
      Я побачив Джемса Коннолього і побачив Пірса. Коннолі поранений лежав у кріслі. Пірс, стоючи, відчитував йому щось із паперу. А в руці тримав перо, яке подавав Коннольому. Ранений відштовхував його. Пірс настоював. Мак Донаг ридав, спершися ліктем на вікно. Инші люде, яких я не знав, також плакали.
      В кутку, схрестивши руки, німа і бліда стояла ґрафиня Маркевичева.
      — Треба, Джемсе, треба! — повторював Пірс тремтючим голосом.
      Врешті поконаний, Коннолі підписав. Потім із прокляттєм шпурнув далеко від себе перо.
      Пірс покірно підійняв його. Він пішов до Мак Донага, який також підписав. Потому він поклав свій підпис під підписами своїх товаришів.
      — А тепер сурми, — сказав зломаним голосом.
      І не стримуючись більше упав на стіл, обхопив голову руками і ридав як дитина.
      Наступила тиша, підчас якої чутні були тільки ридання Пірса. А потім раптом із площі, десь під вікном, перемагаючи стрілянину, розлягся звук сурми.
      Він звучав холодно й зловорожо в сутінях страшного вечера, що западав. Потім відізвалася друга сурма, нарешті гуділо їх уже десять. Шін-файн признавав свою поразку.
      Гуркіт артилєрії, здавалося, став іще сильнійший. Але на місцях коло площі тріск рушниць потрохи затихав.
      Я почув чиюсь руку на мойому плечі. Полковник Гарвей був коло мене.
      — Приготуйте свої лєґітимації, — прошепотів він. — Надходить момент, коли їм може будемо завдячувати життє.
      Він додав:
      — Наша роля має розпочатися.
      Мушу сказати, в сю хвилю він був гарний в свойому спокою так, як і барон Ідзумі. Упавши на лавку професор Генріксен, навпаки лежав як колода; на нього гидко було дивитися.
      А під вікном якась вражаюча тиша замінила тріскотню рушниць. Раптом густі стріли розляглися знову, але майже коло нас.
      — Спиніть огонь, спиніть огонь, — повторював Пірс. Так, ніби зовні могли почути його голос.
      Мак Донаг коло вікна робив безнадійні знаки. Що могло там статися, що на його обличу малювався вираз і захопленнє і жах разом? Я інстинктовно підбіг до вікна, але п. Ральф мене випередив. Ми обидва глухо скрикнули.
      На маленькій площі дивний бій закінчувався. З одного боку анґлійські жовніри, які виростали зо всіх боків; з другого — один, одніський чоловік.
      Се був якийсь безрукий велетень. Стоючи на ґанку будинка він витягував ґранати із торби, що висіла на шиї; видно було, як здоровою рукою він їх набивав, тримаючи їх між колінами, а потім із зручністю і непомірною силою кидав у бік своїх ворогів. Британці одповідали стрілами. І було чудом, що досі вони не влучили сього чоловіка... Що найменше двацять секунд ми бачили, як він кинув вільно чотири ґранати і ні одна з них не пропала даремно.
      Нарешті коли він схилився, щоби набити пяту, його влучила куля. Я побачив, як велике тіло полетіло сходами в діл. Я побачив на секунду обличе божевільного...
      Се суперечило би всім законам правдоподібности, колиб п. Теранс не захотів узяти останний акорд у скаженому концерті, що закінчувався на наших очах.
      (Докінченнє буде).
      Переклав із французького М. Ковальський.
      
      Павло Чижевський.
      Сила власности.
      (Продовженнє).
      7. Андрій Німченко.
      На перший рік господаровання товариства зібралося багато зайвого клопоту. А найбільш завдавали мороки оті 500 десятин озимини, що посіяні були Німцями. Ся озимина потрібна була кождому, бо ніхто не міг управитися посіяти власної. Після довгих міркувань та суперечок вирішили її скосити гуртом і поділитися.
      Потім потрібно було умовитися про спільні пастівники, бо кождому окремому господарству пасти свою скотину на власних частках було б тяжко. Тому згодилися пустити всі косогори по обидва боки балки, се б то разом коло 450 десятин, майже порівну з одного й з другого боку балки, під пастівники, для всього скоту та коний товариства.
      В прихильнійших умовинах опинилися ті господарства, де не було посіяної німецької озимини, бо вони одразу мали змогу порядкувати на своїх частках, як самі знали.
      Дуже пощастило Андрієви Німченкови: раз — що частка його на степовому лані, з південної сторони, була вільна від озимини, а друге — що вона була близько од оселі, яка при- пала Андрієви.
      Про Андрія Німченка я вже згадував. Хоч він і не вчився в ніякій технічній школі, але добре умів складати та розбирати наймудрійші машини, умів направляти їх та лагодити, робив сам віялки, млинки до чищення збіжа, то що. Але крім того він добре умів читати і в вільний час читав книжки московські й українські. Найбільш подобалися йому книжечки Чикаленка про сільське господарство. І в нього давно вже свербіли руки спробувати, чи правду пишуть у тих книжках. Що правда, тиняючись уже кілька років по панських економіях, він бачив, що пани обробляють землю подібно до того, як написано в книжках. Але ж то пани! У них сила худоби, дуже добре господарське знаряддє, робітники...
      — А нашому братови, мужикови, чи можна дістати яку користь із тих книжкових порад? — часто запитував сам себе Андрій,
      І ось тепер, коли він так нежданно і раптово зробився сам немалим власником, так вирішив він господарювати по „панському”, оскілько те можливо було в економічних умовинах його господарства.
      — Що ж, казав він мені, — попробую!
      — Та ти вже, здається, і на Полтавщині господарював по новому?
      — Де там по новому: одну десятину жита посіяв позаторік рядовою сіялкою.
      — Ну що ж — уродило добре?
      — Та вродило, дякувати Богови, не зле, отже й мороки було чимало.
      — А чому саме? — спитав я зацікавлений дізнатися, якими стежками сільськогосподарський поступ розповсюджується поміж нашим консервативним селянством; — розкажи, яка саме була морока?
      — Та з батьком... Вони ж у нас старозавітна людина; кажуть, що то гріх паскудити землю залізними плугами та сіялками. Ще з плугом сюди-туди, сами побачили, що залізним саківським плужком та парою коний я красше виорю землю, ніж вони, було, орали двома парами волів. А про рядову сіялку так не можна було й натякнути їм. Та я таки зробив по своєму: виорав свою десятину на толоці в початку петрівки, коли земля ще пухка була; одразу заволочив; після Петра перегнав знову плугом міленько і добре виволочив: під рядову сіялку. Зараз після перших жнив — просів та гречок іще не косили — заходився й сіяти. Батько видали мені пять мішків жита на насіннє й наказували, щоб густо сіяв, бо хто, мовляв, сіє густо, у того в коморі не пусто. Поїхав я, дістав на земському „пункті”, таки ж у нашому селі, рядову сіялку і з пяти мішків висіяв тільки три, а два у вечері привіз до дому і сховав у клуні під солому. У пять днів побіг подивитися, чи почало сходити моє жито: повистиркалося з землі мов щітка! А тут іще й дощик почав сіяти з неба, мов із сита. На другу Пречисту батько поохотилися піти зі мною подивитися на жито. Прийшли ми, а жито — одно в одно: зелене, лапате, густе, вже й землі не видко! „Та й рівно ж ти посіяв сей рік, Андрію, дасть Бог, добре буде жито!” Вернулися до дому. Тоді я повів батька у клуню, показав їм два мішки жита, що зосталося од сівби і признався, що сіяв сіялкою. Батько не лаяли, тілько пробурмотіли: „Старий вже я став”...
      — А тепер, як ти будеш господарювати, — обміркував уже, чи що?
      — День і ніч про те думаю! Буду обробляти свою частку трохи по панському — по полтавському, трохи по тутешньому — по німецькому: двацять пять десятин пущу таки під переліг — нехай спочиває, а двацять пять розібю на пять часток: пять десятин — під чорну паренину лишу, буду на той рік озиме сіяти, пять — під ярову пшеницю, пять — під ячмінь, пять — під вику з вівсом, а решту пять — під дрібязок: просо, ріпак, рижій, чечевицю та горох, або фасолю. Після вики з вівсом теж буду сіяти на той рік озиме, — коли живий буду! Так воно й піде кругом... На огороді, де вогкійша земля, посію з опруг гречки на „кутю”, а на опрузі заведу підмет для конопель — піддобрятиму що року... Ви тільки запоможіть мені — розбийте на десятини мою ланову частку, щоб я знав, скільки висівати, та щоб можна було завести справжнє плодозмінне господарство на 25 десятинах.
      Я охоче згодився, бо й праці було не багато: Андрієва частка на степу була рівна, мала ширину 120 сяжнів, а довжину 1.000 сяжнів і треба було кожду поздовжню сторону порозбивати на двацять сяжнів і позабивати паколи.
      Розмова ся була того ж таки дня, що писалася й купча; землемірський інструмент ще був у Супруненка, — то на другий день, у понеділок, Андрій випросив у Супруненка коний і ми поїхали у Супрунівку, як від того часу почала зватися колишня німецька кольонія. До обіду скінчили справу і Андрій запросив мене до себе в хату, бо родина його уже з тиждень жила в новій господі.
      Андрієва родина складалася з шости душ: він сам; старий батько Ілько, про якого вже згадувалося; пристаркувата мати, баба Мотря, яка теж нездатна вже була до тяжкої праці, але допомагала невістці поратися в хаті й коло хати: топила піч, пекла, варила, виносила помиї; жінка Андрієва — Марина була в повній силі і робітниця хоч куди! Діток у них було двойко: старшому, Степанови, сьомий рік, меншій дівчинці Марійці — четвертий. Таким чином, коло хати та коло скотини ходити було кому, або бодай поміч була, а в полі робітників було тільки двоє — Андрій та Марина.
      Увійшли ми з Андрієм у хату. Поздоровкались. Старий Ілько сидів коло стола; баба Мотря застелила з Катериною стіл і готовила посуд, Марійка, як і годилось дівчині її віку, побачивши чужу людину, міцно вхопилася за материну спідницю; Степанко усміхався і помахував невеличким мотузяним батіжком; Марина ще поралася коло печі... Андрій посадив мене, як почесного гостя, на покуті, потім дістав із мисника пляшку горілки. А Марина насипала вже миску борщу і поставила її серед стола. Що до мене, так я оглядав хату: було чисто, але якось непривітно, не по нашому, хоч Марина і пристроїла уже у покуттю три образи і прикрасила їх добре вицяцькуваним рушником.
      — Приглядаєтеся до нашої нової хати? — спитав мене Андрій — по німецькому все, не по нашому...
      — Ото ж і я кажу, — озвалася баба Мотря, — заїхали, паночку, сюди на чужину, спродали все своє на Полтавщині, у рідних своїх Дубках, — а в хаті ж у нас було як у віночку і голодні ніколи не сиділи, босі й голі не ходили...
      — Цитьте, мамо, — сказав весело Андрій, — дайте з рік господарювати, то й тут буде як у віночку... Сідайте красше обідати та випємо по чарці горілки!
      Випили по одній — усі, навіть Марина. А ми з Андрієм та дідом Ільком — і по другій, і по третій. Усі повеселійшали. Навіть дід Ілько став не такий зажурений.
      — Не журіться, мамо, не журіться, тату! — ще веселійше озвався Андрій, — завтра почнемо з Степанком степ орати букером: за два тижні, до морозів, усі двацять пять десятин перевернемо, — нехай вимерзав собі ріля зимою... Так, Степане? — обернувся Андрій до хлопця.
      Хлопчик засоромився і почервонів.
      — Ото ж я казав, що візьму його в степ орати, так він уже й батіг змайстрював собі.
      — Аби Бог дав виорати хоч під ярину, — озвався й собі дід Ілько, — бо тут же, паничу, і під ярину не орють з осени: весною просто по стерні сіють, то Бог і не родить.
      З дідом Ільком я познайомився коло двацять років тому, коли ділив його з братами і коли справді був іще парубком, то б то — паничем, і від того часу Ілько уперто так звав мене.
      — Виоремо, тату, і під ярину, і під озимину! ще рядовою сіялкою й посіємо, — додав Андрій, моргнувши на батька.
      — Андрій мабуть уже розказував, як він мене одурив, старого, не покарав би його Господь...
      — Ось не ремствуйте, дядьку Ільку, ні на Андрія, ні на сіялку, бо все од Бога!
      — Навіть сіялка?
      — І сіялка, кажу, од Бога.
      Мене Ілько уперто звав паничем, а я його — дядьком, як і двацять років тому, хоч від того часу голова його з чорної зробилася майже білою.
      Нехай не дивуються читачі, що в Андрієвій родині, типовій українській і взагалі витриманій, зо мною так отверто розмовляли про свої інтимні господарські та хатні справи, — бо я їм був не чужим: як і всі вони, я був родом із Дубків, знав Андрія ще хлопцем, а Марину дівчиною...
      Після обіду Андрій одвіз мене до Супруненка і поступався навідатися до мене, коли буде в повітовому місті, де я тоді мав посаду в земстві.
      Другого дня рано я вже був у повітовому місті і мене охопила инша журба, бо за два тижні мали одбутися повітові земські збори, до яких я мав виготовити кілька великих рефератів.
      На зборах побачився я з Супруненком.
      — Як там у вас ваші покупці працюють? — запитав я його.
      — Працювати — працюють, але бачите, як холодно зробилося; ледви хто встигне виорати з осени під ярове, бо не сьогодня-завтра ударять морози... Тільки ваш знайомий Андрій Німченко добре вправився: на ярину вже давно скінчив, а сьогодня отсе має виорати останню десятину під чорну паренину.
      Далі розмову нашу щось перебило і про Супрунівське товариство я узнав дещо од Андрія, який забіг до мене перед Різдвом.
      8. Перший рік.
      Дуже зрадів я, коли побачив, що до мого будинку підбіг бричкою, парою коний, — Андрій. Було ще рано. Ми з дружиною та з дітьми сиділи саме при самоварі.
      — Сідай, Андрію, та розказуй, що там у вас, у Супрунівці робиться, — запитав я його після привитання.
      — Не дуже добре; сам тільки я вправився виорати букером і на ярину, на чорну паренину; решта про чорну паренину й не думала, бо то, мовляв, панські вигадки... тай під ярину небагато виорало, — дехто не вправився, бо морози не дали, дехто вважав непотрібним, бо кажуть, що тутешні люде по стерні сіють і хліб добрий мають. А тепер починають уже й журитися; на озимину сподіванок мало, бо ось уже й Різдво за три дні, а земля гола і морози великі стоять. Коли й весна буде суха та холодна, не добре буде...
      Та Андрієви ніколи було довго розмовляти. Випили дві склянки чаю, він попрощався і поїхав скуповуватися, бо мати й жінка наказували не запізнюватися.
      Погода справді увесь час стояла несприятлива. Після великих морозів на кілька день розтаяло, а в два тижні після Різдва почалися морози і тільки в середині січня випав сніг. Весна була пізня, холодна й коротка, бо в квітню вже почав віяти східно-південний вітер — „суховій”, страшний ворог південного хлібороба. Дощів весною майже не було; перші добрі дощі випали в середині та кінці травня, але то вже було запізно. Як одбилася ся погода на господарстві Супрунівців, я не знав, бо в кінці ж таки травня поїхав із дітьми та дружиною на місячний одпочинок до себе на Полтавщину.
      Повернувши з відпустки, я не в довгому часі зустрів у повітовій земській управі Олексія Олексієвича. Він радо привитався зо мною і запрошував до себе погостювати який день і подивитися на господарство Супрунівців. Я подякував, але одмовився, бо зібралося за час моєї відсутности багато чергової праці.
      — Приїду вже, як обмолотять ваші Супрунівці, та можна вже буде вирахувати річні наслідки їх праці.
      Приїхав я до Супруненка у суботу в початку жовтня і ми одразу ж стали розмовляти про цікаву для обох нас річ: для мене виключно з прінціпіяльного погляду, для Супруненка — ще й грошевого.
      — Подивимось одразу-на грошеві наслідки, оскільки вони виявилися в виплаті обовязків; вони всі списані у мене в книгах, бо банківські відсотки виплачувалися мені окремими спільниками, а я вже від імені всього товариства платив у банк; окладні листи на земські та державні податки сього року списані були на мене, то кождий спільник платив мені свою частину податків; відсотки власне мені, — само собою, — кождий платив окремо. Звичайно вам цікавійше з початку довідатися про знайомих, так ось:
      — Андрій Німченко: заплатив усі — 659 карб. 40 коп. відсотків у банк та мені, 79 карб. податків, та ще й стовпа мені заплатив по два карбованці від десятини — „щоб зоставалося, каже, вам довгу рівно по 80 карбованців від десятини”. У нього, що правда, й свої грошенята були, до того ж іще й майстрював він усю зиму і заробив чимало.
      — Семен Гапша: також сплатив відсотки мені і в банк і податки. Платити йому також не дуже тяжко було, бо громада наняла його за писаря з платнею в 300 карбованців річно.
      — Уляна Ольженкова: заплатила тільки відсотки мені й податки, — „бо, каже, на податки дванацять відсотків пені йде, коли пропустиш термін, а не заплачу панови — він припише їх до стовпа, що ж до банку, так він підожде!” — мудра жінка.
      — Михайло Лихоніс: заплатив так само як і Семен Гапша, бо цілу зиму направляв млини і заробив досить гроший.
      — Микита Мудрагель: приніс тільки триста карбованців; — „поверніть, куди самі знаете”, — каже. — То я їх повернув на виплату податків та собі.
      — Решта заплатила пересічно дві пяті частини своїх обовязків. Два не заплатили нічого, але люде совісні — не пощастило.
      — Завтра поїдемо разом і там уже дізнаєтеся про ріжні подробиці й економічні можливости на далі.
      У неділю рано ми вже підїздили до супрунівської школи. Дякуючи заходам Олексія Олексієвича земство переняло колишню німецьку школу, що утримували виключно Німці, на земські кошти, а Супруненка призначили „попечителем”. Увійшли у школу. Нас зустрів учитель, молода ще людина, коло трицяти років; русявий, присадкуватий, з великою круглою головою, чисто виголеним і довгим рижуватим усом. Привиталися. Супруненко познайомив нас:
      — Се, Микито Івановичу, наш повітовий статистик, — казав про мене Супруненко, — що збирав відомости про освітне та економічне життє нашого повіту... А се — Микита Іванович Соколенко, скінчив нашу повітову сільсько-господарську школу, а потім — учительську семинарію. У великій нам пригоді стає, бо і дітий добре навчає і господарські поради нашим хуторянам дає... Вони великі приятелі з нашим Андрієм.
      — А як же... озвався й собі Соколенко, — бо дуже він спритна людина: ось подивіться, як у нього в полі тепер тай у хаті!
      Потім розмова одразу торкнулася шкільного життя: про число дітий в школі, про підручники, шкільну бібліотеку, майбутню ялинку і т. д. про речі дуже цікаві, але я не буду про них писати, бо мета моя инша.
      Соколенко запрошував нас пообідати у нього. Супруненко згодився, а я одмовився, бо з одного боку не хотів обтяжувати зайвим ротом господаря, який не рахував „на нас, а з другого — гадав, що у навчителя та в попечителя школи знайдеться багато чого обговорити з інтимного життя школи, про яке сторонній людині не годилось може й знати. Умовившись із Супруненком, що після обіду я прийду до школи і поїдемо подивитися в степ на озимину, я вийшов зі школи і одразу ж зострінувся з Андрієм, який ждав мене на рундуці.
      — А Андрій! — зрадів я, — як же ви тут усі живете? Сумуєте, чи радієте, ситі, чи голодні, одягнені чи голі?
      Андрій одповів мені скоромовкою:
      — Як живемо? — ні холодно, ні душно, ні весело, ні скушно, а саме так, як у сіряках на Великодних Святках! Заходьте ось до нас, бо просили батько, просили мати, просила жінка й я прошу пообідати з нами сьогодня! — запрошував мене Андрій мов молода на весіллє: Ходім, то поки Марина наготовить нам страви, ми про все й перебалакаємо...
      — Як же ваше товариство господарює? — запитав я Андрія, — чи не напала його ще оскома від власної землі.
      Андрієве обличе, звичайно веселе, трохи засмутилося.
      — Оскома не оскома, а як би не доброзичливість Олексія Олексієвича, так більш половини товариства вже повтікали б відсіля. Ви ж самі знаєте, який не добрий рік був — і зима, і весна, і літо. Тільки отся вже осінь почалася непогано, то може на той рік і вродить красше.
      — Та мені, — одповів я Андрієви, — ваш пан розказував уже, скільки, хто й за що заплатив. Не дуже добре, але Олексій Олексієвич не турбується: аби, каже, все господарське знаряддє, а найпаче коні та скот, збереглися. Та аби охота до праці в товаристві не підупала... Сей рік не вродило, на той уродить...
      — Дякувати Богу, ледачих у нас майже нема; господарство не руйнується, а худоби ріжної навіть побільшало; тай лагідна осінь усіх підвеселила. А найбільш підбадьорило наших оте добре відношеннє Олексія Олексієвича: з початку всі боялися, що пан буде стягати проценти судом, коли — ні; — казав навіть декому: працюйте тільки добре, а як прийдеться до крута, я ще допоможу...
      Так розмовляючи дійшли ми за кілька хвилин до Андрієвої оселі, бо вона була не далеко від школи. Увійшли в хату. Зачудований, я став озиратися навкруги. Незграбну німецьку піч викинуто, а замість неї поставлено звичайну нашу селянську; комин, що спирався на невеликі чудово мережані стовпчики, прикрашено блакитними кониками та квітками; коло печі — звичайний український піл, застелений ряднами; стелю підтримував чисто вимитий сволок із написом: „Хто дбає, той і має”, вирізаним у дереві; одвірки були також чудово вимережані; понад вікна — пристроєна була полиця, яка підтримувалася зробленими з дерева стилізованими конячими головами; куток з образами вбрано рушниками, колосєм жита та пшениці, сухими квітками та мятою; посеред стіни, просто проти дверий з сіний у хату, висів портрет Шевченка в мережаних рамцях, прикрашений рушником, широка лава примощена була од сінешньої стіни до покуття, а прямокутником сполучалася з нею друга лава такої ж ширини, тільки коротша. Я так був здивований виглядом колишньої хмурої німецької господи, що не одразу навіть і поздоровкався, і виконав свій обовязок чемности після того, як до мене обізвався сам Андрій:
      — Здорові бувайте, Павле Івановичу, в хаті!
      — Бувайте здорові і ви всі — звернувся я до всіх.
      Родина була в такому самому складі, як і торік, тільки дітки підросли і Марійка не держалася вже за материну спідницю. Жінки — і невістка й свекруха ще поралися коло печі, а ми з Андрієм та дідом Ільком сіли до столу.
      — Розказуй тепер, Андрію, про своє господарство за сей рік, — сказав я, виймаючи записну книжку, — може я й позаписую дещо.
      — Коли так, підождіть, я зараз! — І Андрій швиденько пішов у „кімнату”, в яку дверцята були поруч із дверми в сіни, тільки близько коло печі. За хвилинку він вернувся з невеличким зшитком.
      З відомостий, що я дістав од Андрія, виявилося, що у нього власне і взагалі у всьому товаристві урожай був низший від пересічного, хоч трохи може й красший, ніж по всьому повіті. Десятина озимини, що скосили гуртом та поділилися, дала: пшениці по 20 пудів, жита — по 25 пудів. А тому, що на 500 десятин озимини приходилося 300 десятин пшениці і 200 жита, так Андрієви дісталося 120 пудів пшениці і 100 пудів жита. Усі ярини — пшениця, ячмінь, овес із викою, просо уродили на Андрієвому полі трохи красше, ніж у инших спільників, бо ріля була виготовлена з осеяи, решта ж або не вправилися, або не вважали потрібним те робити. Загалом, 20 десятин Андрієвого степу дали коло 700 пудів ріжного зерна. Найкрасше вродив ріпак, тому може, що Андрій, виволочивши рілю ранною весною, посіяв його вже в маї саме перед дощами, і ріпак одразу добре зійшов. Гречка та коноплі на огороді дали нежданно добрий урожай: гречки 30 пудів з опруга, а конопляного сімя — 20 пудів!
      — Будемо з кутею, будемо й з олією, та ще й продамо дещо, — сказав, усміхнувшись із сього приводу Андрій.
      — Хіба ви ще не все попродавали? — звернувся я до Андрія і до діда Ілька.
      — Ні, — одповів на моє запитаннє останній, — Андрій і охотився все одразу спродати, зоставивши тільки на насіннє та на харч. Але якось боязко зоставитись без ніякого запасу, та кажуть, що й ціни тут весною красші: то Андрій таки й згодився зо мною.
      — З чого ж ти вправився, Андрію, заплатити усі відсотки і податки, та ще й стовпа панови по 2 карбованці від десятини?
      — Е, з чого? — За зиму я зробив аж десять млинків і заробив на кождому по 20 карбованців, та перечистив дві великі парові молотілки, заробивши з того більш двохсот карбованців. Тут, на півдню, майстерні люде далеко красше заробляють, ніж у нас, бо усяких фабрик та заводів багато і вони все збільшуються числом і потрібують більш та більш робітників. Та то дарма... Мені хліборобське життє й праця найбільше подобаються, аби тільки Бог погодою поміг. На той рік повинно все красше бути: поїдемо у степ, так побачите, яка озимина на чорній паренині! На вівсищі гірша, але далеко красша ніж торік була. На далі я вже не буду косити вики з вівсом на зерно, хіба яку десятину, — коситиму на траву, як добре зацвите вика — дорогоцінне сіно буде!
      — А ви, дядьку Ільку, — звернувся я до Андрієвого батька, — перестали вже журитися, що перемінили старе на нове, чи ще й досі журитесь?
      — Господь його святий знає, де воно красше, — мабуть там, де нас нема! Тут, що правда, вільнійше, але роботи багато; ми з старою вже маломошні, то Андрієви та Марині доводиться працювати понад силу...
      — Не журіться, тату! Ось підростуть Марійка та Степан, тоді нам море по коліна!
      Марійка почувши, що згадується про неї, знову вчепилася за материну спідницю — охорону од зла й напасти, а Степан з під лоба глянув на мене, ніби хотів дізнатися, яка моя думка про його майбутню поміч батькови.
      — А громада ваша часто збирається, щоб обмірковувати які спільні справи, чи ще й справ нема?
      — Куди вам! Що неділі збираємося до школи. Треба ж порядкувати отією землею, що зосталася у спільному володінню громади; треба було умовитися з попом, щоб наїздив що тижня, бо найблизша церков од нас шість верств, потім клопочуться люде про фершала, щоб земство присилало до нас хоч що тижня, бо найблизша лікарня од нас дванацять верств. А отсе, коли в полі повеселійшало, стали вже говорити про громадський будинок, де можна б збиратися хоч і що дня, про млин, про громадську крамницю — бачили, що така вже є у повітовому місті; багато є дечого спільного... Ото ж вибрали ще старосту, настановили писаря; він одразу і за зборщика; шкода тільки, що нема громадського помешкання, то люде й товчуться в Семеновій хаті — се ж він у нас за писаря... Тільки багато з того — сама тільки балаканина; підождемо того літа — виднійше буде.
      Так розмовляючи, діждались ми й обіду. На столі, як і торік, зявилася пляшка горілки, а до неї — ще й пляшка червоного вина. Коли довелося мені пити першу чарку, я навіть невеличку промову висловив, бажаючи, щоб діти підростали на радість батькови й матері, дідови й бабі, та щоб розумні були і допомагали своїм батькам у тяжкій їх праці.
      За обідом розмова також кружляла все коло господарських справ. Коли ж ся тема вичерпалася, я звернувся до старої господині:
      — А що, бабо Мотре, ви шкодували торік за своєю хатою в Дубках; казали, що там було як у віночку — хіба ж тепер тут не красше?
— Та то ж усе Андрій поприкрашував та повимережував, — відповіла усміхнувшись баба Мотря, — а я таки й досі звикнути не можу; дуже просторо й високо, то мені все здається що зимою холодно буде.
       Андрій засміявся: — та хіба ж таки, мамо, торішню зиму холодно було? — 
      — Я не кажу, що було холодно, але що дуже просторо... Очевидно старі ще не могли призвичаїтися до життя в нових умовинах, але що почувають уже себе не зле. 
       — Ось що, Андрію, — сказав я йому, коли він уже лагодився уставати з за стола та йти запрягати коний, щоб їхати з нами у степ, — ти нагадував мені про фершала та про гро- мадський будинок. За три тижні збори земських гласних, то нехай ваша громада негайно напише проханнє до зборів про те, щоб у вас земство збудувало помешканнє для фершала і аптичку і заснувало у вас, як зветься по земському — „земський фершальський пункт з амбуляторією і з двома ліжками для хворих“. Я, а найбільш Олексій Олексієвич, допоможемо. Зі свого боку нехай громада зобовязуеться дати для того фершальського пункта пів десятини землі. У тому ж таки проханню напишіть і про громадський будинок. Гроший на нього безповоротно не дадуть, а позичити — може й позичать без проценту і з виплатою де на шість років. Тільки поспішайте, бо коли спізнитеся хоч на тиждень, так уже і на розгляд зборів ваше проханнє не піде.
       — От як би земські збори згодилися, — з захопленнєм сказав Андрій, — тоді пішли б наші в гору! 
      За пять хвилин коні були запряжені і ми з Андрієм та малим Степаном, що впрохався до нас, рушили до школи. Супруненко з учителем сиділи вже на бричці, дожидали тільки нас. Одразу й поїхали на південний степ, де була частка Андрієва. Піднялись у гору великим шляхом, потім звернули ліворуч зворотами, одбитими між частками по косогору і степовими. У полі справді було весело: озимина на всіх частках укрила вже землю, а на Андрієвій, четвертій од шляху, була лапата й густа, мов зелене руно. Під ярове також майже всі спільники повиорювали, переконавшись, що по осінній рілі ярини далеко красше родять, ніж по стерні. Дехто, по Андрієвому приводу, виорав навіть на чорну паренину під озимину майбутьного року.
       Скінчивши огляд, ми виїхали на шлях і помінялися місцями : я сів до Супруненка в бричку, учитель — до Андрія.
       — Гляди ж Андрію, не забувай про проханнє! — сказав я, прощаючись. 
      — Зараз буде написане; Микита Іванович нам ще й допоможуть ! 
      Дорогою я розказав Супруненкови, про що була мова. 
      — Дуже вам вдячний, — відповів мені: - я сам хотів поклопотатися та за шкільними справами забув. 
      Того ж дня у вечері я вернувся супруненківськими кіньми до міста.
      На земських зборах усе сталося по нашому: Земство призначило одноразово на будівлю фершальського пункту вісім тисяч карбованців та на утриманнє його — по дві тисячі річно. Що до громадського будинку, збори згодилися видати шість тисяч на шість років без проценту, за порукою Супруненка.
      9. Рік другий.
      Зима була така сама лагідна, як і осінь. Сніг упав, коли земля ще не замерзла, і пролежав цілу зиму. Весна була рання й тепла. Сподіванки були найкрасші, бо й літо почалося дощами. Отже мене дуже закортіло навідатися до Супруненківців, подивитися, як там у них на полі. Тому я дуже зрадів, коли Супруненко, побачивши мене, запросив до себе. Були саме Зелені Свята.
       — Їдьмо зараз; наспіємо до мене на обід, а потім поїдемо у Супрунівку. На вечір — назад; переночуєте у мене, а ранком поїдете собі до дому. 
      З таким „порядком денним“ я згодився, і ми поїхали. У полі скрізь було добре, але коли ми доїхали до землі супруненківського товариства, так прямо таки були зачудовані добрим виглядом хлібів. Погода, як на те, була тепла, соняшна, але не душна; подихав вітерець і по зеленкувато - золотистих густих хлібах котилися, мов по Дніпровії, високі филі... 
      — Який же хороший хліб сей рік у ваших покупців ! — сказав я весело Супруненкови.
       — Можна надіятися доброго урожаю, — одповів Супруненко. — Тай ціни, кажуть, не погані будуть, бо в північній Америці урожаю сподіваються низше середнього; в Канаді багато озимого хліба вимерзло; в Арґентині хліб уродив дуже зле, і експорту відтіль сей рік майже не буде. Жидки вже носом чують щось смачного в повітрі і скрізь пропонують задатки під майбутній урожай. 
      Щоб зблизька подивитися на ріжні частки, ми звернули з шляху на зворота. На більшости часток хліб був майже рівний, тільки на Андрієвій одзначався і гущиною, і зростом, і колосом, який уже почав наливатися. А жито було майже в зріст чоловіка ; пшениця в пояс. 
      — От клопіт буде бідному чоловіковії, — сказав Супруненко, — доведеться косою поратись коло жита, бо лобогрійкою не втне! 
      —Та то ще малий клопіт... А Андрій таки зробив, як намірявся, перескочив я на друге, — чотири десятини вики з вівсом уже викосив, і сіно звозив, і ранню паренину виготовив під озимину! Тільки одна десятина з пяти і зосталася на зерно. 
      — От вам на той рік і проба буде добра, бо Андрій напевно й пяту десятину виоре після жнив на озиме, то й побачать люде, де красший хліб уродить — зауважив Супруненко.
      Коли ми почали спускатися шляхом із гори, так перед очима нашими розгорнулася весела картина. На секторі вигону, ліворуч од шляху, по сей таки бік річки Скелястої, строївся будинок для фершальського пункту; стіни клалися з цегли на ґранітовому фундаменті і були вже майже скінчені. По той бік Скелястої, з лівого боку од шляху, поставлені вже були стіни для громадського будинку — теж на ґранітовому фундаменті, але не з цегли, а так звані глинобитні — такі самі, як і на будинках осель. Дітвора бігала скрізь, а чоловіки та жінки сиділи на колодах, або й просто на землі коло нових будівель. Ми одразу під'їхали до будинку фершальського пункту. Поздоровкались. Мені й Супруненкови прикотили по великому шматку ґраніту, що зостався од фундаменту, і ми посідали. Чоловіків і жінок тут було з пятнацять душ і між ними всі майже наші старі знайомі: Андрій, Семен Гапша, Уляна Ольженкова, Микита Мудрагель; тільки Михайла Лихоноса не видно було, бо його завезли кудись далеко направляти німецького млина. 
      Перервана нами цікава, очевидно, розмова почалася знову.
       — Так скелі по вашому, бабо Уляно, таки нікчемні?
       — А ти думав — велика цяця. Зрадів, що громада дістала од підрядчика двацять карбованців за дозвіл набити на хундамент.
       — Е ні! бабо Уляно, не тільки на фундамент; як був тут земський технік та оглянув наші скелі, сказав, що камінь там дуже добрий і годиться не на самі фундаменти, а й на мостові, і що з нього можна витісувати хрести й инші великі коштовні речі.
       — Ну то йди, цілуйся з своїми скелями, а мені вони байдуже.
       — Коли байдуже, так подаруйте мені вашу частку. 
      — От причепився зі своїми скелями, — одповіла Уляна, бажаючи перервати неприємну для неї розмову, бо боялася, щоб Андрій не загнав її на слизьке і не примусив висловити яку необережну думку.
       — Заспокійтеся, бабо Уляно, — озвався Семен Ганша, — се тільки хтось натякнув, щоб поділитися скелями, а громада того й не думала; навпаки, хотять користуватися скелями усівю громадою. 
      Але Уляна, завзята власниця та індивідуалістка, ще більш розсердилася: 
      — Нехай вони тобі красше в Дніпро заваляться, ніж я ними буду користуватися спільно з иншими громадянами! Ти мені подай моє, та щоб рівно з другими було... А то он поділили степові лани не так, як я казала, нарізно кождий, — а тепер і каємося, бо з південної сторони земля красше родить... 
      Усі засміялися, бо знали,' що Уляні власне Андріїв хліб очи мулив, а сама вона ще не вправилася призвичаїтися госпо- даритн ні по тутешньому, ні по полтавському, а по панському, — хоч се й не було би для неї тяжко, тому, що родина її скла-
      далася з двох жонатих синів, двох невісток і троїх малих дітий та її самої — ще доброї робітниці: пять робітників на вісім душ рідні!
       — Не журіться, бабо Уляно, ось поділите синів, так вони таке господарство розведуть, що куди вам, — сказав хтось із на- товпу, — серце радітиме! 
      Але баба Уляна зовсім уже розсердилася. Чоловік її, тихий і слухняний, умер уже давно, Уляна звикла сама господарювати, і з жахом думала про той час, коли вона зробиться немічною, та доведеться справді поділити синів і жити у приймах в одного з них. 
      — Щоб я та свою кров поділила?! Не діждуть — ні вони, ні ти. Я купила землю, я за нею клопоталася і клопочуся, то до смерти уся вона моя й буде! 
      — Правду кажете, бабо Уляно, — потішив Уляну Супруненко, — рідня ваша тепер роботяща й дружна. Семен розказував мені, що сини й невістки вас дуже поважають і між собою не сваряться, то живіть собі й надалі так... А поділите і синам буде плохо й мені, бо тяжко їм буде сплачувати мені процент.
       Баба Уляна повеселійшала. 
      — От спасибі вам, паночку, за правдиве та ласкаве слово. Колиб тільки Бог поміг із жнивами управитися, побачите, скільки сей рік заплатимо вам! Тепер хоч коло жатки, хоч коло моло- тілки, то е кому. Або хоч і косою: два косарі, три побиральниці — невістки вяжуть, я підгрібаю! 
      — Не поспішайте тілько хліба продавати, бо в ґазетах пишуть, що сей рік ціни дуже піднімуться, — радив Супруненко. — Красше позичте та відсоток заплатіть — вигіднійше буде, ніж одразу продавати. Земство сей рік буде позичати гроші на півроку під заставу хліба: само буде брати з державного банку та роздавати людям, братиме по пять відсотків річ- них — не багато.
       — Куди ж його одвозити той хліб під заставу? — спитав Мудрагель.
       — Нікуди не возити: хліб таки зостанеться у вас у коморі; приїде земський оглядач, переміряв той хліб, що ви схочете заставити, і візьме з вас підписку, що той ви хліб берете під охорону сами собі і не маете права нікуди вивезти, аж поки не заплатите довгу земству. 
      — А як продам ?
       — А як продасьте, так того ж дня одвезіть гроші в земство.
       — А коли й гроший не одвезу?
       — Тоді можуть вас судити як за злочин і засудять на кілька місяців у тюрму, або може ще й далі. Та правду кажучи, чого б же вам ухилятися от платіжа, ви ж тепер справжні господарі, то й самим соромно було би дурити земство.
       — Та то так — охоче всі згодилися, починаючи очевидно звикати до свого становища чималих землевласників.
      — Усе дякувати Богови добре буде, якось проживемо, — сказала якась бабуся, коли всі замовкли, — шкода тілько, що церкви нема близько. Паски святити доводилося їхати он куди! А Зеленими святками мало хто з наших і в церкві був, не чув служби Божої. 
       — Ось підождіть, бабо, — озвався Андрій, — діждемо й церкви, дайте тільки нам у колодочки вбитися! На той рік може вже й цегольню збудуємо, щоб цеглу виробляти. Той таки земський технік казав, що глина наша дуже добра для цегли, що навіть гончарна є. Отож з одного боку у нас школа, просто проти неї сей фершальський будинок; з того боку Скелястої, ліворуч, громадський будинок; зостається четвертий куток, який проситься під церкву.
       — Справді так добре буде, — сказав я, — фершальський будинок для тіла, щоб здоровійше було, школа — для розуму, громадський будинок — для господарства, а церква — для душі!
       Сонце давно вже звернуло з полудня, прямуючи на захід. Ми з Супруненком підвелися, щоб їхати до дому, але до нас приступила баба Уляна і вклонившіїся низенько по черзі — з початку Супруненкови, а потім мені, — звернулася до нас із проханнєм зайти до неї в хату.
       — Моя хата ось тут недалечко, — додала вона, побачивши, що ми вагаємось.
      
      
      П.. Карманський.
      
      Бразилійське письменство від початків ах по сучасну хвилю.
      
      Початки бразилійського письменства не дуже замітні і не дуже цікаві. Саме суспільство Бразилії, зложене трохи не виключно з одиниць, що були жадні всього, за виїмкою духової емоції і інтелектуальних надбань, мало потребувало до того, щоб найти задоволеннє духових вимог у буденщині, під усяким оглядом ориґінального, життя над зеленими берегами океану, маючи за спиною не проникнуті ногою культурної людини безмежні праліси, що своєю власного поезією дають більше насолоди, ніж найкрасші пісні про Гайавату, чи Джунґлі. А до того не треба забувати, що першими культурними мешканцями Бразилії були іміґранти з Портуґалії, або їх нащадки, яким вповні вистарчала поезія матірнього краю, тим паче, що вона підходила під їх смак і душевні потреби. 
      З тої-ж причини і все початкове письменство Бразилії мало виявляло ориґінальности і було парафразою письменства іберійського півострова. І аж XIX століттє виказує зворот до національного, бразилійського письменства і своїм змістом і своїм характером. 
      Піднесеннє Бразилії до незалежного королівства (1822 p.), вигнаннє портуґальських двораків із Ріо де Жанейро, відчиненнє бразильських пристаний для світової торговлі і світових зносин, поява перших журналів, як напр. ,,Patriota“ — все те склалося на відродженнв Бразилії в перших десятках XIX століття, а враз із тим і на відродженнє бразилійського письменства. 
      Все-ж таки ще на протязі перших трьох десятків років названого століття в Бразилії у її духовій творчости сильно давав себе відчувати вплив портуґальської школи, спричинений тим, що більшість Бразилійців студіювала на університеті у Коймбрі. Сей уплив вбивав у творців відчуваннє рідного підсоння, жаркого і ясного, він велів поетам у прозі і в поезії оспівувати іділю давної Греції і Риму у формі буколік, екльоґ і т. п.
       Продовжувалися традиції „Баіянської“ і „Школи з Мінас“ (одна в провінції Баія, а друга в Мінас Жерайс), які на протязі XVIi і XVIII віків розцвили в містах Сан Сальвадор і Вілля Ріка, головно наслідком культу поезії духовними. Ще далі вплив найбільшого з тих віршописців Григорія де Маттос, найбільшого сатирика і бразилійського Бокачія, якого звали „пекольними устами“, не втрачав своєї сили. Творці „Школи з Мінас“, між ними: Жозе Базіліо да Ґама, автор поеми „Уруґвай", Санта Ріта Дуроу, автор епопеї „Карамуру“, яка являється наслідуваннєм Камоеньса, Клявдіо Мануель да Коста, Томас Антоніо Ґонсаґа, Іґнасіо Жозе да Альваренґа Петойто, Мануель Іґнасіо да Сільва Альваренґа і инші трубадури й лірники ще далі являються авторітетами і впливають на продовжуваннє традицій, що і тоном і стилем є наслідуваннєм портуґальської поезії. Одно можна зауважити в їх творчости — се привязаннє до рідної землі і слабе відчуванне упокоряючого рабства Бра- зилії. 
      Та вже в часі „конституанти", особливо довкруги парляменту, почали серед тодішних політичних провідників кільчитися перші зародки національного письменства, головно під впливом батька бразилійської незалежності! Жозе Боніфасія де Андрада, який з своїм, привезеним з Европи, енцикльопедичним знаннєм являється найбільшою появою сеї доби бразилійської історії. Жозе Боніфасіо засвоїв собі все тогочасне європейське знаннє, мінеральоґією і хемією починаючи, а кінчаючи фільософією Канта і Фіхтого. Будучи рівночасно поетом, фільософом, істориком, політиком і вченим, він являвся своєрідним диктатором иисьменничої републіки, а рівночасно й патріярхом і творцем думки незалежности Бразилії, яку він враз зі своїми однодумцями і дав свому народови. Ніщо дивного, що під впливом такого універзаліста, чоловіка думки і діла, вся літературна творчість воскресаючої Бразилії мусіла йти в парі з політичною акцією. Письменник і політик се нероздільні тоді у Бразилії атрібути кождого патріота з іменем і одного від другого не сила відлучити. І цікава річ, що під впливом реакції проти портуґальських впливів та й з метою заакцентовання патріотизму і нехіті до гнобительки Портуґалії, у бразильській тогочасній літературі з сильним нахилом до романтизму право горожанства здобуває т. звіндіянізм; життє бразильських індіянських племен находить численних своїх співців. 
      Найбільшими під тодішню пору були Ґонсальвес де Маґаляйньс, творець бразилійського романтизму, і Араужо Порто Алєґре, речник бразилійського духового сепаратизму від Портуґалії.
       Що йно у Ґонсальвеса Маґаляйньса бразилійська поезія стала бразилійською, що йно у його творах можна віднайти бразилійську душу і бразилійський пейсаж із богацтвом світла, інтензивністю блакиту неба і шумом численних рік. 
      Одначе першим великим бразильським письменником треба вважати поета Жозе де Алєнсара. Се Бразилієць par excellence, викоханий під горячим небом свого краю, серед рідного люду, серед сильно пульсуючого життя під тропіковим сонцем. Його твори: „Ірасема“, „Ґварані“, „Убіражара“, „Мінас де Плята“, а так само його суспільні романи: „Пані“, „Люсіоля“ і ин. се первістки бразильської письменничої весни; в усіх них живе бразилійська душа і переливаеться ясне, горяче бразильське повітре і красується чудовий бразилійський пейсаж, котрий він увільнив з його дикости і перемінив у райську, веселу іділю. Виділивши з бразилійського люду три типи: Індійця, Портуґальця і Неґра, він наділив кождий з тих типів своєю фізіономією. 
      Тимчасом на бразильському овиді появилася нова, ясна зоря, Товія Баррето, мулят, юнак із широкою культурою, правник, фільософ і мистець, що широко черпав знаннє з европейських джерел, стоячи у близьких взаєминах з багатьома європейськими майстрами сучасної думки. Ся жива поява на ґрунті Бразилії (1865 р.) була епохальною для дальшого інтелектуального розвитку Бразилії, бо Баррето скрізь являвся новатором і ініціятором. Наділений горячим чуттєм, він був у поезії творцем природного, гарного, відчутого, повного темпераменту, ніжности, а при тому глибокого. Се був перший мистець-Европеєць, вихований на зразках духової продукції Німеччини, Анґлії, Франції й Італії. Він являється найбільшим творцем Бразилії XIX століття. Був творцем бразильської критики, одним із найбільших бразильських правників, публіцистів, одним із найориґінальнійших фільософів. Як поет він  не перейшов середньої міри і в його поезії відчувається все його палке серце; одначе у деяких поезіях він досягає етеричної чистоти і духовости — головно у своїх патріотичних поемах. 
      Разом із ним і в тому самому часі творив поет Кастро Альвес, великий бард, огненний, запальний і повний патосу співець волі. Великий аматор всього, що піднесле, велике і гарне, творив поезії, що являються інтімною сповідю любови, навіяною захопленєм красою бразильського підсоння і природи, що так і міниться в його поезії чудової краси. Деякими своїми поезіями Альвес входить у збір всесвітної поезії. Та що найціннійше у сього поета, се його участь у боротьбі за визволеннє Неґрів. Тим то і здобув він почотну назву „поета рабів“. Поеми, в яких він доторкається сеї болючої рани, як: „Голоси Африки“, „Навіо Неґра“, „Водопад Павла Афонса“ і ин. се мабуть найкрасше надбаннє бразильської поезії. Альвес се бразилійський Шевченко своєю ідеольоґією, глибиною чуття, силою вислову і благородністю почувань. 
      На пограничу між поетами визвольної доби і поетами республиканської школи своїть Люїс Дельфіно, передтеча сеї школи й її учитель. Автор незчисленних поем, з котрих деякі являються найориґінальнійшими у бразильській поезії, імпровізатор строф і образів, Люїс Дельфіно ще дотепер являється одним із найбільш популярних поетів Бразилії.
       Доба бразильської републики (від 1889 р.) репрезентована новою ґенерацією поетів, серед яких вибиваються імена Круз е Соуза, Люїс Марат, Раймундо Коррея, Альберто де Олівейра, Олаво Білак, Авґусто де Ліма і Вісенте де Карвальйо.
       Перший з них, Круз е Соуза є творцем бразильського символізму, який найшов багатьох ісповідників. Він був чистої крови Неґром, самітником, шляхотним, із душею чистою, вразливою, відчиненою для краси і добра. Сюжети його поезій се звичайно містичні теми, зі своєрідною реліґійністю, як напр. „Місаль“, „Антифона“, „Мадонна смутку“, „Смерть“, „Ангел“, „Мовчаннє“, „Перелетний Голос“ і ин. Стояв під впливом французьких декадентів, головно що до форми. Створив деякі поеми і сонети, що є перлами бразильської поезії, і в яких находять відгомін найглибші страждання людської душі. Помер дуже молодим, страждучи непомірно від свого соціяльного положення сина чорної раси і бідного, беззахистного і иогорджуваного. Його вірші, мало популярні, лучать у собі тони інструменту і містичну тишу церкви. 
      Всі инші із що йно перечислених поетів се адепти школи парнасівців, останнє слово бразильської поезії.
       Люїс Мурат, ще живий, се передуховлений мрійник, із буйною уявою і щирим вітхненнєм, задивлений в ясні блакити рідного неба, що намагається відгадати в них загадку людського буття. Часами хмарний і песиміст, здебільшого погідний, згармонізований, находячи розвагу в контемплятивному розважанню правди. 
      Раймундо Коррея полишив деякі сонети, що тішаться найбільшою популярністю, добуваючи імя найбільшого поета відходячої ґенерації. Вразливий, пристрастний сензуаліст, винахідливий в образах, фільософ людської марноти і траґедії істновання, майстер кольористики й акустики, неспокійний і огірчений, а перш усього поет чистої краси і найбільший аристократ духа.
      Альберто де Олівейра се поет форми, найбільш шануючий творче ремесло, найбільший парнасівець, із широкою скалею почувань і інвенції. Він являється творцем природного, гарного зовнішною красою. А попри се його цікавить людське серце, людське істнованнє і містерія сього істновання. Ніодин із поетів не дав красших і живійших картин, як картини з поем Олівейра „Книжка Еми“ і „Рідна Земля“. І заслужено його вважає критика клясиком. 
      Та найпопулярнійшим із усіх бразильських поетів був, померший перед пятьма роками, Олаво Білак. Наділений буйною уявою, тонким відчуваннєм і смаком, гнучкий і чуткий на уподобання загалу, легкий хроніст і блискучий стиліст — оттаким був Білак. Його сонети і поемки ширилися з великою скорістю по цілій Бразилії і його імя було всім добре знайоме. До сього причинилася його здібність рецитаторська, з якої поет робив частий вжиток. Легкість, чуттє, смак, обєктивізм, відсутність глибини і духовости, а при тому характеристична форма безиосередної змисловости і простоти — отеє прикмети поезії сього любимця Бразилії, поета ad hoc для Бразилії, що цілим своїм життєм нагадує своїх бразилійських бейжафльорес (колібрів) і мінливих, чудових метеликів. Ніхто так, як Білак, не розумів бразилійської душі з сильним нахилом до епікуреїзму і змисловости, жадної зовнішних блисків і яркої кольористики, далекої від абстракційного мріяння і копання в глибинах таємного. Під сим оглядом Олаво Білак може вважатися дійсним національним поетом. Літературна його спадщина не богата. 
      Великою популярністю втішався давнійще поет Авґусто Ліма і як парнасівець нераз бував вінчаним. Його поезія розважна, вдумчива і фільософічна, його спів піднеслий з сильною тонацією змагання людської душі до визволення. Його душевну повагу зчаста ворушить зворушеннє і звогчують сльози. Поруч нього являється Вісенте де Карвальйо одним із найкрасших майстрів у сучасній бразильській поезії, оспівуючи у вітхнених строфах красу моря, світла, аж до жіночої краси включно. 
      Поруч перечислених поетів роїться фалянґа бразилійських прозаїків, хроністів, новелістів, романістів і критиків. 
      Між ними Амоїзіо де Азеведо являється учеником Золі, Машадо Асіс, знавцем людської душі. Стиль останнього клясичний, описовий, живий; а здібність малювати типи зі своєрідним гумором і сатиричним глумом ставить його в ряди світових сатириків-прозаїків. 
      Великою плідністю може похвалитися Коельйо Нетто, бо його літературний доробок доходить до сотні томиків новель, фантазій, оповідань і т. п. Перейшов ріжні фази розвитку, від романтизму, через символізм до натуралізму. Одначе основний тон його творчости се субєктивізм, а форма її — імпровізація. До сього треба додати незмірну уяву,.і здібність малювати барви, тони, оточеннє, краєвиди і людий. Його „Сертон де Базо“ з незміримою кількістю фантазій, сентіментальних історій, зі сторінками з великим богацтвом краси, з романтичними вражіннями, іділями, казками, анекдотами і т. п. се книжка наскрізь бразилійська. Та найліпша його книжка се „Король Неґер“, в якій автор виявляв вповні свої прикмети оповідача барда, з великим богацтвом лексіки. 
      Годиться ще навести імена новелістів: Ґрас Аяаньйа і Афранія Пейшото, автора „Сфінкса“ і „Марії Красної“ , соціяльних новель, які йому придбали імя. 
      Рекапітулюючи сказане, приходиться сконстатувати, що бразилійське письменство так, як кожде письменство молоде, розцвило найбуйнійше в поезії; слабше у прозі, а найслабше у драмі. Тим воно споріднене з українським, що виказув ті самі вади, та що перейшло ту саму еволюцію боротьби за емансіпацію зпід чужих впливів і за прінціп служення рідній нації, а врешті своїм тоном протесту проти поневолення свого народу і рабства Неґрів. І ще одно явище, яке в анальоґічним з українським, а саме відсутність професійних письменників і літературна творчість серед праці „в поті чола“ за здобуттє насущного. 
      Загалом взявши, в письменстві Бразилії добачуємо вже скристалізованими певні прінціпи, серед яких вибивається змаганнє до сформовання ідеалу цивілізації, гуманности і до постановки крітерій майбутности з своєрідним месіянізмом американської моральної перебудови людства. І все більше й більше вибивається в ньому змаганнє до реалізму, акпентовання особистої свободи і замилуваннє до фільософського поглиблення життєвих проблємів. 
      На закінченнє не можемо поминути мовчанкою одного з найбільших Бразилійців, Руй Барбози. який помер у перших днях марта м. p., якраз у хвилі, коли Бразилія відсвяткувала велично своє свято століття визволення (7 вересня 1922 р.) і коли вона своєю чудовою світовою виставою в Ріо дала змогу світовії навіч переконатися про подібний похід вільної Бразилії під девізом: „Ordem е progresso“ (лад і поступ). 
      Руй Барбоза, мабуть одинокий Бразилієць, відомий Европі як один із найбільших голов політичних сучасного світа, один із найповажнійших членів Союза Народів і знавець європейських політичних відносин (абстрагуємо від його непоінформованости що до польської справи і ентузіястичного перецінювання сучасної Польші) — помер саме в пору, коли нарід оцінив як слід вже за його життя його ролю творця сучасної Бразилії великою пошаною і народнім даром, і коли бразилійський небосхил, після того, як Бразилія завершила щасливо „сентенаріо" своєї незалежности, почав захмарюватися.
       І чого ми згадуємо на сьому місці про Руй Барбозу, хоча він невідомий як письменник ні в Бразилії, ні за границею? коли він не полишив ні одної сторінки, записаної белетристичним твором? Згадуємо про нього тому, що його, не дивлячися на се, що він ні поет, ні романіст, ні літературний критик, уважає сучасна Бразилія найбільшим своїм письменником. Бо Руй Барбоза, не будучи сам белетристом, ані навіть критиком у письмі, був на протязі останніх десятиліть усім — бо був диктатором, не тільки в політичному, але і в цілому духовому й ідейному минулому Бразилії. Не було у Бразилії ні одного письменника, який не вважав би Руй Барбози своїм суворим учителем і невмолимим критиком, а рівночасно щирим дорадником. До його голосу прислухалася вся письменнича бразилійська република і можна сказати, що вся творчість, як і уся ідеольоґія сучасної Бразилії, носить на собі печать благородного духа Руй Барбози. І ніхто не міг з таким правом, як він, сказати: Бразилія — се я. І дивно, що Руй Барбоза (ур. 1864 р.) був тільки першим дійсним бразильським правником, журналістом, політичним діячем, республіканцем і справжнім ліберальним реформатором, послом до парляменту, від 1889 р. першим республіканським міністром праці і заступником голови провізоричного уряду, невдалим кандидатом на президента републики в 1910 p., дипльоматом і суддею при Найвисшому Міжнародному Трибуналі Союза Народів, а врешті автором незчисленних праць з обсягу бразильського і міжнароднього права, які зробили його імя голосним по світі. І дивно, що навіть не можна говорити про справжню популярність Руй Барбози в самій Бразилії, чого доказом е факт, що він на протязі свого життя так і не добився до президентури Бразилії. А все-ж таки Руй Барбоза був викладником усього духового життя останніх десятиліть Бразилії, тримав кріпко в руці булаву учителя і диктатора цілої інтелектуальної Бразилії і ціла його батьківщина після його смерти вважається сиротою. '
      „Ціла Бразилія — читаємо в ґазеті „А Republica“ (Куритиба, 12 марта 1923 р.) — спішить до стіп смертного ложа Руй Барбози і плаче святими сльозами сильних, бо ознакою сили е плач над великими, що померли“. 
      Та-ж сама ґазета подає і причини сеї загальної жалоби Бразилії, кажучи, що покійний „воплочував у своїй достойній поставі власну свідомість бразилійського народу“, „воплочував, як наймогутнійший ґеній нашої раси, воплочував, як найчистійший патріот нашого народу, воплочував, як найкрасппій зпоміж Бразилійців“. А врешті називає його „одним із найбільш плідних людий в письменстві світа“ — маючи на увазі його величезну спадщину з обсягу правознавства.  
      На жаль український нарід не може плакати над його домовиною, як над домовиною свого добродія, хоча причини при- ходиться шукати мабуть у непоінформованости про українську справу покійного Бразилійця, до голосу якого прислухалися потентати, що взяли на себе завданнє створити рай в Европі.
      Прудентопіль, червень, 1923 р.
      
      О. В.
      Перед поворотом.
      Дві події займали в останні тижні громадську думку в Польщі і в Росії: гаракірі, яке зробив на собі варшавський сойм, ухвалюючи повновласти В. Ґрабському, і гаракірі, яке зби- рається зробити на собі московська комуністична партія, що раптом відчула тугу за демократією. Сі події, ніби то між собою не повязані, мають для нас величезне значіннє. Се значіннє видасться нам ще більшим, коли згадаємо, що рівночасно і майже паралельно з ними відбувався процес розкладу тих українських політичних напрямків, які шукали порозуміння з реальною дійсністю: українських комуністів і соціялістів — там, трудовиків — тут. Усе се змушує нас приглянутися близше згаданим висше подіям.
       Розклад комуністичної партії... Так, тепер можна вже про се отверто говорити, не здибаючися з глумливим закидом: der Wunsch ist der Vater des Gedankens. Партія, яка дала собі раду з противниками без числа, яка вийшла побідною зі страшної горожанської війни, і якої політичну зручність заперечувати муть лише труси, що бояться глядіти небезпеці в очи, — ся партія розїдається страшним раком навіть після признання власних домових лікарів. Ціла совітська преса повна справо- здань із дискусій над крізою в партії, отверто говориться про „смертельну небезпеку", яка загрожує їй, про твореннє фракцій в єдиній досі орґанізації. Дискусія перенеслася в ряди червоної армії і Че-ка, на сторону опозиції станув Троцький, який одначе раптом захорував на „брак апетигу" і мусів дістати відпустку... Поборюваний з усіх сторін ЦК-т ухвалив компромісову резолюцію, а в Москві почалися масові арештовання, які, як авторітетно ствердила РОСТА, „не стоять у жаднім звязку з розпочатою в партії дискусією…’’ 
      Про що ходить? Проти чого звернена вибухла нагло опо- зиція проти Центр. Ком-у партії, проти славної „трійки“ — Сталіна, Зіновєва і Каменева, що переняли спадщину по Леніні? — Ходить про те, що партійний апарат, який досі тримав певну руку на живчику політичного життя країни, зачинає тратити з сим життєм контакт, зачинає вироджуватися- бюрократизуватися. Партійні збори, зїзди й конференції „носять урядничо-офіціяльний характер". Особливо в „провінціяльних орґанізаціях внутрішно-партійна демократія істнує лиш на папері", резолюції приймаються з наказу з гори, свободи виборів не істнує (Київська Прол. Правда, 4. 12. м. p.). Партія уявляє з себе „не самодіяльний орґанізм, не самодіяльну, боєву орґанізацію пролетаріята, а якусь систему установ, де є висші і низші урядники (Правда, 6. 12). На Україні на 130 секретарів (партійних) „ячейок" — 80 призначених з гори, а ще більший процент „рекомендованих“ з гори предфабзавкомів і виборчих лист до Совітів (Пр. II р. 15. 12). Треба лиш першому ліпшому робітникови висунутися наперід і дістати мандат відповідального робітника, як він зараз же відходить від маси і, річ ясна, ще швидше маса від нього. Назначування, надмірний централізм, розцвіт непотизму, відсутність товариських відносин, підлизайство стають повседневним явищем у партії (ib. 9.12). Ще острійше картав членів партії JI. Троцький. Він закидуе їм „оскудєніє мислі“, пасивний послух, механічне підпорядкованне себе намірам „начальства“, служальство, карієризм. Що ж до „старої ґвардії“ партії, то він закидуе їй опортуністичне „пєрєрождєніє“ подібне до того, яке пережили Кавтський і Бернштайн, (ibid. 15. 12). Революційна фурія, здається, відлетіла від усіх сих червоних директорів і наркомів, які, погружені в нову вигідну буржуазну обстанову, занадто звикли до неї і до диктовання народови, аби розставатися зі своїми „здобутками революції“ і йти на ново в маси. Партія поволі перероджуеться в блаженної памяти „Государствєнний Совєт“, якого члени призначалися з гори, користали з усіх гонорів і инших дібр земних, на всі урядові пропозиції мали завше трафаретне — так! і не стояли в жаднім звязку з масами, якими вони правили.
       Власне се останнє найбільше трівожить партійних провідників ! Показується, що „пєрєрождєніє“ партії, її відірваність від життя се не щось припадкове. Всьому винен — НЕП, нова економічна політика, відворот від „воєнного комунізму“, який була примушена зробити партія. Привертаючи право приватної власности на землю, позволяючи (в інтересах продукції) розвиватися „куркулям“ на селі і „непчакам“ у місті, — партія викликала духів, яких тепер не може позбутися. „Ґвалт, нас заливає дрібнобуржуазна стихія!" — такий крик розлягається тепер з цілої совітської преси. Партія опинилася буквально між молотом і ковалом. З одної сторони ремствують на неї одурені маси, які замість у комуністичнім раю, опинилися коло розбитого буржуазного корита, з якого пють хоч і не старі „буржуї“, але й не пролєтаріят, лише нові „совбури“. З другої сторони — „пре“ буржуазна стихія, яка спихає Совіти з одної позиції на другу, відбирає від партії провід економічним життєм і зачинає явно зраджувати політичні тенденції. Становище дуже прикре... 
      Небезпечні передовсім для партії настрої села і пролєтаріяту. На зборах усіх відповідальних партійних робітників Москви в другій половині грудня, Каменєв гірко плакав над тими робітниками, або безробітними комуністами, які „ніяк не можуть звязати в голові нашу остаточну ціль, комунізм, пашу педавну кріваву боротьбу з білоґвардистами, — з тими зовнішними паскудствами, які суперечать самим засадам комунізму, і які вони — безробітні або міський пролєтаріят — здибують на кождому кропі, коли ходять по улицях, дивляться на вистави і бачать цілий сей розтилий неп... Ми повинні собі здати справу, що на скільки істнує неп, наскільки загострюються відносини між окремими робітниками і безробітними та сею непманівською буржуазією, неминуче ростимуть у середині нашої партії снндикалі- стичні і анархістично - махаевські настрої“. На инших зборах один із провідників опозиції, Преображенськнй, теж звернув увагу на сю суперечність. Він також нарікав на тих робітників, які „нездібні розглянутися в складних сучасних обставинах і настоюють  на  рішучійшій   боротьбі з  (соціяльною)  нерівністю“. На думку опозиційного лідера се „вияв несвідомости частини нашої партії, яка не вповні усвідомила собі неминучість (соціяльної) нерівности при певних умовах“ (П р. П р. 19. 12). Розуміється, тим самим людям, які ще вчора кликали з собою маси під прапором „ґрабь наґраблєноє“, тяжко знайти послух у ролі апостолів, що обороняють конечність нерівности і поділу на кляси... Не дивно, що їм тепер „робітники ставляють тисячі питань, на  які  тяжко відповісти  при істнованню непа“ (ib. 21. 12).
       Що в таких обставинах життє робітничої маси зачинав йти зовсім новими дорогами, про які партія нічого не знає — се більш ніж природно. Се викрилося особливо в серпні м. p., коли по країні перекотилася хвиля страйків (у Харкові, Сормові та де інде). Спершу, читаємо в Пр. П р а в д і (15. 12), по фабриках: і варстатах, у клюбах і на зібраннях все ішло буцім то нормально. Робітники слухали звіти, ухвалювали бажані нам резолюції, вибирали бажаних нам людий, коли нараз одного кепського дня зачинається по всіх фабриках осіння „волинка“ — хвиля страйків. Автор статі А. Верхотурський, з сумом стверджує, що „партійні інструменти не здолали відчути хитання ґрунту і намацати зміну настрою серед робучих мас“, та що „землетрус настав для партії несподівано, без попередження“. Зовсім несподівано показалося, що всі сі завкоми, ячейки та профсоюзи не мали жадного поняття про страйк, що готувався, що всі вони були „до певної міри чужі робітникам“, чужі тій „сти- хії, що раптом визирнула з підземелля“... Ся стихія тим менше має охоти грати ролю хлопчика на партійній шахівниці, що з переходом від „воєнного комунізму“ з його голодом, розгромом промислу і втечею робітників на село, — положеннє пролєтаріяту, завдяки частинному приверненню „буржуазних“ відносин, — трохи покрасшало. Що дивного отже, що пролєтаріят зажадав для себе „більше простору, самодіяльності, участи в рішенню справ і виборності своїх партійних орґанів“ (Пр. Пр. 23. 12). Одним словом і в Росії зачало ділати загальне правило: що ані зовсім ситі, ані зовсім голодні не революціонізуються, лише ті, які трохи підїли і хочуть більше...
       Давнійше, в період блиску большевизму, коли гасло „смерть буржуям“ мало ще цілу свою жорстоку силу у партії не шкодили її диктаторські аллюри, її вербуюча сила серед робітничої кляси лишалася незломаною. Але тепер, коли офіціяльна преса славословить „мєщанскія добродєтелі“, коли головним завданнєм комуніста, по думці Леніна, стало „навчитися торгувати“, коли старий клич — „хто не працює, да не їсть“ замінено новим — „хто не спекулює, да не їсть“, клич, що так разячо нагадує ,,enrichissez-vous“ (збогачуйтеся) другої французької буржуазної республики — тепер вербуюча сила розводненої комуністичної доктрини ослабла, оборонці непа не імпонують уже робітникам. Партійна маса жадає „конституції“ від партійних верхів, що поволі вироджуються в далеку й чужу масі, замкнуту в собі касту. 
      Коли робітнича верства вдається в опозицію проти партійної автократії за її флірт із буржуазією, ся остання стає чим раз небезпечнійшою для совєтського ладу. Першу уступку буржуазній стихії зробили Совіти на селі. Заховуючи комуністичну вивіску, партія поволі мусіла відреставрувати цілий пануючий доти буржуазний уклад села, з забороною переділів землі, з петрифікацією істнуючого стану посідання, з перевагою „середняка“, з дозволом найманої праці, віддаючи колись протеґованих незаможників у повну економічну залежність від „куркуля“  Нaслідки не дали на себе довго ждати: „куркуль“ став знов паном на селі в економічнім відношенню і стає ним у відношенню політичнім. Деякий економічний підем країни — як признаються самі комуністи — купили вони „дорогою ціною, ціною уступок власницькій природі селянського господарства'' (П р. Пр. 18. 12). Але наслідки були для Совітів зовсім небажані. Партійні орґанізації на селі заникають (ib. 23. 12). Уся селянська маса поволі висвободжується з під опіки партапарату і підпадає цілковито під ідейний вплив „куркулів“. Останні ведуть уже боротьбу за вплив у совітах. Під їх жеж проводом іде (особливо на Україні) сильний реліґійний, явно „контрреволюційний рух“, що вимагає від партії „надзвичайного напруження енерґії і єдности волі'“ (ibid.). 
      На селах „куркулівство'“ виступає не завше пляново. То в формі погромів (нищуться сельбудинки та инші сов. установи), то в формі відрухового реліґійного руху. В містах селянські ідеольоґи виступають орґанізовано. Отверто виступають на зборах УКПісти проти совітської політики. В київських церквах ноторичні українські націоналісти (тепер у священичій рясі) отверто проповідують, що „як Христос визволив пригнічених, так і тепер треба пригніченим визволитися від жменьки тиранів“. Пишучи про се обурена „Пр. Правда“ додає, що по церквах і площах тисячами з усіх кутків України збираються слухати нових проповідників (Пр. Пр. 2. 12).
       І знов! Давнійше з сим усім, як і з робітн. стрейками, легко було боротися вииробованими засобами терору, якого підпорою на селі були „комнезами“, в місті — „свідомий пролєтаріят. Але як боротися з сим тепер, коли, будучи ноторичними шові- ністами, та підшиваючись під комуністичну опозицію, УКП- істи виступають власне за чистість комуніст, принципів, а церковні проповідники покликуються на К. Маркса? Як розправлятися з ними, при новім курсі „українізації“? Відновити терор?
      — Але що скаже заграниця, перед якою мусить жебрати фінансової піддержки комуністичний режім? Як боротися з антисовітськими настроями села, коли колишня опора режіму, комнезами „безсило бються в кліщах невмолимих економічних законів“? Коли конечність звернути головну увагу на відбудову сільського господарства, „створила деякий сприяючий ґрунт для протибідняцької агітації“ (в комуністичній державі!) і орґанізації протибідняцьких і протиурядових елементів? (П р. П р 2.11). За сими то „протибідняцькими елементами“, відвертаючись від партії, і зачинає йти село: за УКП-істами, автокефалістами, і — за новою витвореною  НЕП-ом  буржуазією. 
      Ся остання небезпека особливо трівожить партійних проводирів. ІЦе на останнім зїзді  Совітів сказав Тропький: „Нам дуже важно, щоби промисл державний в своїм розвитку не відставав від хліборобства... “ Бо відстати від сільського господарства, допустити, щоби свобідний капітал у хліборобстві швидше акумулювався, ніж у промислі, значить розбити собі лоб о приватний капітал, який неминуче повстає на підставі акумуляції „избитков“ у хліборобстві. Сей, а також торговий капітал, який вже має широкі впливи і переведе — боїться Троцький — ту „смичку“ (звязь) з „кустарем“ (дрібним сільським ремісником) і „кулаком“, яку надаремне старається перевести партія через націоналізований капітал великої промисловости. Сей приватний капітал „уже вкручується між партію і село. Він уже робить проби організувати продуцента - кустаря або арендувати промислові підприємства в держави" (Пр. Пр. 8. 12). До його рук  переходить із рук комуністичної держави реґуляція промисловості, ринку і кредиту, а славнозвісні „ножиці“ (розходжевнє в цінах на витвори сільської і міської продукції) в своїм розвитку грозять зовсім розірвати „смичку“ партії з селом. Уже раз, — каже Преображенський — подібне становище допровадило до Кронштадського повстання, яке було „політичним виразом сього розриву“, і до „бандитизму“ на Україні, який „стрічав співчутте показної маси селянства“ (IIр. Пр. 9. 12). До чого се допровадить тепер? 
      В совітській суспільності! „зявилася третя сила (опріч селянства і робітництва), роджена розвитком товарової господарки“. Се торгово-промислова буржуазія. Своїм проникненнем на місцевий селянський споживчий ринок і успішною конкуренцією з державним капіталом вона „дуже ускладнює відносини партії з селянством“. Матеріяльно — совітська влада „окріпла“, але „соціяльно з огляду на розвій взаємовідносин кляс, ми ослабли“, — скаржиться Совітська преса (П р. П р. 18. 12), бо „зявилася нова ворожа нам сила, третій стан — буржуазія, яка так само, як і пролєтаріят, шукає зв’язку з селянством“. Захопленнє сею буржуазією в свої руки промислу, транспорту, банковости не „значить ніщо инше, як отворенне перед сею буржуазією нових можливостий, з початку господарчої, а потім і політичної звязи з селянством. Така тенденція вже істнує і вона зміцнюється, особливо під впливом різкого розходження цін на товари промислу і сільського господарства'“ (ibid)... 
      Отже якщо чинник, що реґулює економічне життє, парт, апарат тратить свої позиції так само, як тратить він їх як політичний представник робітництва і (бодай частини) селянства. З поворотом від воєнного комунізму ціле економічне життє країни визволяється з під впливу партійної доктрини і парт, апарату, політично ж і третій стан, і селянство, і по части робітництво поволі повертаються спиною до комун, партії, шукаючи власних орієнтаційних центрів. При таких обставинах партії грозить небезпека зависнути в повітрі. Таке є підложе тої крізи, яку переходить парт, апарат. Її обявами — є наріканнє на бюрократизацію партії, втрата контакту з масами і ин.  
      Як сю крізу полагодити і чи таке иолагодженнє можливе? Опозиція поручає демократизацію партії, себто втягненнє ширших мас у партійне життє, виборність урядовців і ин. Але се лиш позори і не про демократизацію партії йде боротьба. Сталін у московській Правді (15. 12) прекрасно здемаскував усіх сих нових прихильників демократії. Показується, що серед опозиції „є такі товариші, як Пятаков, від „демократизму“ якого не кричав, а вив цілий Донбас... Бєлобородов, якого „демократизм“ і досі ще в памяти в ростовських робітників, та инші. Чи думає хто небудь, питає Сталін, що коли теперішніх партійних педантів заміняють згадані виспіє шановні товариші, то демократія серед партії затріумфує?’’ — Очевидно, що ні. Очевидно, що опозиції йде не про демократію, тільки про  хвилеве  зєднаннє собі симпатій ширших мас робітництва для скинення пануючої оліґархії і для заміни її иншою. Коли „демократія“ сповнить се завданнє, „опозиціоністи“ зроблять із нею те саме, що Лєнін з установчими зборами... Справа не в демократії або централізації, лише в  ріжноголсиці  щодо  доцільности НЕП- а. Річ у тому, що НЕП провалюється... НЕП, хоч і дав дорогу приватній ініціятиві, але в умовинах совітського ладу, не міг їй дати достаточних стимулів і ґарантій успішності продукційної праці. Для того все скінчилося відкриттєм нових шляхів видобуття і консумції запасів. Підняттє на висший щебель продукції не наступило. Наступило властиво тільки, „разбазариваніє товарів“ старих, а не продукція нових. Продукція ніби то й росте, але... не знаходить збуту. Добре списався капітал лише в торговлі, але тут головне питаннє для партії — як боротися з приватною торговлею? Се фяско НЕП-а, а головно його антисовітське обличе й викликало потяг до давного воєнного комунізму у части партії, та опозицію проти „знепченого“ Ц. К-ту. Але чи поворот до воєнного комунізму можливий? — Ні, се цілковита утопія, хоч би з огляду на нагальну потребу помочи загранипі, яка в тій хвилі зареаґувала б на зновленнє терору, або нову „експропріяцію експропріяторів“. Ще менше можливо се з огляду на село, якого продукція живить цілу совітську державу, і яка цілком перестала би постачати щось на ринок, коли б запанував наново чистий комунізм. Лишити НЕП? — Також не добре, бо боротися з ним чим раз тяжіле. Становище без виходу... 
      Так само і з „демократією“. Допустити її? — се небезпечний експерімент. Як слушно каже Пр. Правда (16. 12) допустити до ліквідації прінціпів диктатури і централізму в державі і в партії, значить ліквідувати ті два кити, на яких тримається наш могутний союз. Коли два літа тому управа ком. партії проводила НЕП, „треба було перевести велику і небезпечну боротьбу з цілою партією“, яка тому противилася. Тепер, коли опозиція підносить голову, ся боротьба оліґархії, що виконує після власного признання не диктатуру пролєтаріяту, навіть не диктатуру партії над пролєтаріятом, лише диктатуру жменьки верховодів над  партією, — буде ще тяжшою. В такім становищі було б абсурдом у сій боротьбі зрікатися централізму.
       Не допустити демократії, се значить уже істнуючі опозиційні течії загнати в підземелля, де вони можливо стануть іще небезпечнійші, як ті сили, які привели до страйків в осени м. р. Допустити її? — се мало би ще поважнійші невигоди. Бо се поведе до творення фракцій, а се після авторітетного ствердження секретаря КП (б) У. Лебедя була би вже „контрреволюція“ і грозила би розколом не тільки партії, а й цілому совітському „союзови“ (Пр. Пр. 15. 12). Крім того питаннє про свободу творення фракцій „тісно звязане з питаннєм про свободу преси взагалі, з питаннєм про політичні права  непролетарських верств населення  і пр. (Пр. Пр. 15. 12). Чи на се може згодитися режім диктатури пролєтаріяту? Потім — і се найважнійше — „коли зявиться опозиція до пануючої лінії в партії, вона неминуче підіпреться опозицією позапартійною“ (як се вже й стається). Тому то „допустити в середині партії демократію і фракційну боротьбу, значить — поставити над партією хрест“ (Пр. Пр. 18. 12). 
       „Ми заплуталися, пише один із видних комуністів (Пр. Пр. 21. 12), у непманівській обстанові. Капітал НЕП-а росте і ми боїмося сеї хвилі, яка йде на нас. Ми повинні подумати над тим, як її задусити. Задуситиж її з помічю самого лиш парт, апарату ми не можемо“,.. Се правда, але задусити її при помочи „демократії“, — значить залити огонь олією, значить „поставити над партією хрест“...
       Не знаємо, як партія вийде з крізи ( офіціяльно вона вже залагоджена і провідники опозиції перепросилися). Але партія вступила на похилу площу розколу і фракційності  як раз тоді, коли внутрішнє і зовнішнє становище Росії вимагає єдности думки і волі пануючої оліґархії. Становище совітського уряду трохи нагадує становище уряду Миколи II-го. Перед ним царат, дворянська кліка, також мусіли в інтересах економічного поступу, розвязати руки непануючим клясам, селянству і третьому стану. Скінчилося тим, що економічно окріплі нові стани пірвали в свої руки і політичний провід у державі. Можливість подібного виходу і тепер передбачують навіть самі комуністи. Тоді також правляча (дворянська) кліка „первенствующеє сословіби поділилася на офіціяльну ґрупу, що хотіла погодити інтереси самовладства з економічним розвитком країни з деякою свободою рухів инших кляс, — і на непримириму опозицію, що також апелювала до „демократії“ (чорна сотня, Союз русскаго народа), що йшла в маси під прапором чистого самодержавства. Чи анaльоґію що до загальної еволюції білого й червоного абсолютизму дасться перепровадити аж до кінця? Не знати, але в кождім разі суперечність між ролею пануючої оліґархії  в   політиці  і  в  економіці країни, яка звалила  дворянське  само державство, зачинав бути актуальною і для совітів. В  сім  і є суть  партійної  крізи. 
      На початку статі я зауважив, що разом із розкладом російсько-совітської диктатури на Україні йде ідейний розклад тих українських течій, які, зрікаючись власної політичної доктрини, всього сподівалися від компромісу з чужою. Се були соціялісти всіх кольорів і українські „радянці“. Перші — з головним штабом на еміграції — займалися коріґованнєм чужої системи, яку зрештою вони цілком приймали. їм ходило не про власну конструкцію, лише про „маленькі вади“ вже готового, зробленого ким иншим механізму. Слідом за Драгомановом приймали наші соціялісти чужий лібералізм, лише „децентралізований“, потім — децентралізований соціялізм, в останній хвилі — демократизоване „радянство“, made in Muscovy. Все уважали себе частиною цілого. Власної ідеї не мали. Найдальше пішли „радянці". Вони відкидали вже sans facon всякі коріґовання. Вони, речники нового світа, давно вирішили, що „Московщина заглядає очима в майбутність, витворюючи вартості, що перед ними з дивом і замилуваннвм спиняється ціла Европа й Америка, і чекає од неї нового слова“. (В. Коряк. — До брами, Київ, 1913 р.) Ся ідеольоґія стала під покровом всесильної московської цензури, пануючою на Україні. Вона ж є тепер у стані повного упадку...
       Нікого не поборюючи і нічого не здобуваючи, свою віру позичили „радянці“ в Рикапі (рос. ком. партії), пристосовуючи її як уміли до малоросійського домашнього вжитку. Тримаються на поверхні лише повною яловістю політичного і літературного УНР-івського українофільства), цензурою та хвилевим політичним упадком Київа. В умовах вільної конкуренції ся ідеольоґія певно швидко улягла б хемічному процесові: комунізм із неї б хутко вивітрів, лишилась би пара ортодоксальних нездар, про яких завтра забули би всі, і кілька талановитих одиниць, які вернули б до окружаючої стихії. Тепер вони всі в літературі. Поділяються на дві ґрупи. Одна — се звихнені інтелекти, часом дуже сильні,які безнадійно стараються погодити своє вивчене „знаю“ зі стихійно-національним, але кволим „хочу“ (Головко — „Можу“, Черв. Шл я х , ч. 2 — 3), які ніяк не можуть серцем відчути принятого головою російсько-большевицького „сьогодня“ (М. Хви- льовий — „Сілюети“, Черв. Шля х, ч. І). Се ті, які в менших розмірах переживають траґедію Гоголя, що так нефортунно стремів збднати свій національний патос із чужою й холодною ідеєю півночи. Сі постати завше збуджуватимуть наше співчуттє і не про одного з них сперечатимуться нащадки: чи він був „наш“, чи „їх“? — Але таких меншість, і ані своїм числом, ані розщепленістю своєї думки не можуть вони надати тону новій ідеольоґії. Сей тон надають инші... Се переважно ті, про яких ніхто ще вчора не знав, або ті, що, як „дами“ з Монте Карльо. завше є гіри боці того, хто виграє. Се Голубовичі, Порші, Піддубні, Лизанівські, Кобзи, Вітики, Меленевські, Остапенки, Суровцеви, й Храпки, Романовичі, — налогові перекинчики, дальше — пара живих трупів, уратованих від катастрофи українофільського ковчега, яких толєрується за „щире каяттє“ (коли се „політики“), або за партацьку тенденційність (коли се „письменики“), та один чи два Валєнроди, які лиш тому не тікають, що двері їм усі замкнуто — ось і все! Такі є лицарі „нової“ ідеольоґії на Україні. Се не творча ідеольоґія, але ідеольоґія капітуляції. Ті, що позволили їм істнувати, толерують їх творчість, але — в межах „домашнього обихода“. В пресі їм позволяеться лиш займатися красним письменством, поза тим — подавати „вєрноподданєйшіє адреси“ і друкувати в „своїх“ орґанах енцикліки кремлівського папи і коментарі до них московських схолястиків. Єдиний політичний орґан, де їм вільно „упражняться“ самим, се харківські „Вісти“, щось у роді бл. памяти галицького „Руського Селянина“, який і змістом, і інтеліґенціею так застрашаючо убого виглядає в порівнанню з добре редаґованою, призначеною „для чистої публики“ російською „Пролєтарскою правдою“ в Київі... Рішучо так не виглядають творці власних цінностий. А коли так виглядають переможці, то хиба лиш... „Бартки — Переможці“. 
      Жанр українського націоналізму, який вони створили, скорше нагадує той, які створили Квітка й Куліш. Куліш писав романи, аби довести політичну нездарність української нації творити власну державу, наші „радниці’’ друкують статі Раковського, який доводить, що без „помочи“ Росії Україна ніколи не могла би установити в себе соціяльний рай, та що „так звана орієнтація тільки на внутрішні сили не витримує критики“ (X. Раковський — „Пять років укр. радянської влади“, Черв. Шля х, Ч. 4—5). Квітка навчав, що „без начальства не треба нічого робити, хоч би думав, що воно дуже гаразд буде“, і захоплювався московськими солдатами, які, йдучи на війну, „святий закон сполняють“. Наші „радянці“ складають оди на честь тій самій (тільки червоній) московській армії. Квітка в „Листах до любезних земляків" писав про московську імперію як про „царство наш е", C. Пимоненко з Черв. Шляху пише про московське посольство як про „наш е посольство“ (ч. 4 — 5). Тамті — складали оди Катерині і Петру, сі — (В. Поліщук) пишуть поему „Ленін“ і дякують радянській владі за те, що вона „притягнула силою нашого селянина до праці“ і змусила його "отряхнутися від свого безмежного лінивства" (Ґр. Гл. — На бездоріжу, Сел. Правда, 5. 8. 23), малпуючи Куліша, який дякував царям за приборканне українського „розбійного елементу“. 
      Хтось може схоче бачити в сих людях герольдів соціяльного визволення українського плебса; я думаю, що простійте буде бачити в них тих кльовнів, яких дирекція цирку пускає для забави публики під час павзи на арену. Вимазані крейдою, в широчезних штанях, у сорокатій шапці блазня, плутаючись усім під ногами, роблячи страшний „рух“ і вереск, — вони декому можуть видатися головними акторами. Але павза кінчиться, на расовім коні вилітає на арену якийсь цирковий Буденний, і блазнів женуть пріч... Повторяю, хтось може бачити в сих людях апостолів соціяльної справедливостi, ми ж думаємо, що політики, а хоч би й поети з психольоґіею і мінливістю „дам“ із Монте Карльо, — до сих апостолів мало подібні. Можуть. вони себе виправдувати, якою хочуть ідеею, про них усе можна буде сказати те, що про російського інтеліґента сказав Арцибашев: „Російський інтеліґент тим і відріжняеться, що навіть під останню підлість здібний підвести ідею. З ніг до голови виваляється в болоті, всю морду собі „загвоздаєт“, а потім устане і скаже: В імя ідеї... І чистий і правий“ („За Свободу“, 26. 9. м. p.). 
      Що особливо засуджує наше „радянство“ на безплідність, — се його аполітизм. Від нього заносить тим самим „аполітичним культурництвом, опортунізмом і навіть сервілізмом“, яке червоношляхісти закидують українству 80-х років м. в. В політиці їх роля — роля підбрехачів. Вони ті мухи, що сидячи на носі у вола, хвалилися, що й „вони орали“. їх претенсії називати радянську владу своєю так же смішні, як претенсії  Квітки, який уважав царат за „нашу державу“. Вони навіть не старалися підвести ідеольоґічний фундамент під істнуючий факт: се роблять для „хохлів'“ російські комуністи, вяжучи ідейно російсько-совітську доктрину з національно-українською дійсністю. Українські ж комуністи сим не займаються. . І в сім власне нежиттєвість їх світогляду. Бо ніяка нова кляса не забезпечить соціяльних здобутків революції, поки не перебере в свої руки політичної влади над територією і людністю держави. Провідники російського пролєтаріяту прекрасно се зрозуміли. Їм ходило не лиш про „експропріяцію експропріяторів“, але й про утреваленне свого політичного пановання на цілій території б. Росії, а в своїй зовнішній політиці виходили вони виключно з національних інтересів  Росії. З сих інтересів виходить Раковський, коли доводить, що Україну, Грузію, Азербейджан, Вірменію і Білорусь треба було завоювати через те, що „приймаючи на себе удари чужоземного наступу“, вони врятували державну незалежність Москви, та забезпечили їй користаннв їх нафтою, вуглем, збіжем і цукром, (гл. І, 4—5 ч. Черв. IIIл.). Арґументація, як бачимо, не пролетарська, але чисто імперіялістична, подібна око в око до арґументації п. Пуапкарого, коли той займав Рурський басен, або творив із Ренських провінцій буфорову державу. На сю саму точку погляду стає і харківський віце - Раковський,  Скрипник, мотивуючи приєднаннє України конечністю посідання нашої руди не для пролєтаріяту, лише для „всього господарчого орґанізму був. Росії“ (там-же). Особливо яскраво виявилися чисто національні моменти політики Совітів у договорі з фашистівською Італією: бо очевидно, що договір із фашизмом був не в інтересах рос. пролєтаріяту, лише в національних інтересах Росії. І навіть коли перейти від політики і прози до совітської поезії, то й тут побачимо, що всі сі Блоки, Еренбурги, Клюбви, і Єсеніни думають не клясовими, а національними катеґоріями і лише Тютчев і Пушкін із „буржуазних“ співців здобулися на таке свіже й сильне опоетизованнв „матушки Росії“, як винесені на гребені соціяльної революції „пролетарські“ поети...
       Їх малпують правда і наші поети. Але: si duo faciunt idem... Коли Єсенін присвячує любовні вірші Леніну, се патріотизм. Коли се саме робить В. Поліщук, або коли Нова Культура  містить портрет „Іліча“, се сервілізм. Коли Блок грозить „гнилому Заходови“ силами Москви, се зовсім зрозумілий націоналізм. Колиж на сю саму тему пише М. Хвильовий „Ех oriente lux", то се, як би самі по собі не були чудові вірші, — се „подхалимство“.
       Наші „радянці“ не відчувають сього... В нас не бачуть, що  кожда  пануюча кляса даної нації в відношенню до инших керується не клясовим, але загальним ідеалом нації, що й ми на сей останній ідеал мусимо звертати увагу, а не на соціяльні симпатії, коли хочемо встоятися в тій війні всіх проти всіх, яка є, була, й буде законом міжнаціональних відносин.
       Се властиво такі труїзми, що сором про них писати, але сі труїзми є Америкою для наших „радянців“, яким так само дико чути про неї, як дико се було чути духовим батькам теперішних „радянців“— радянцям із передвоєнної „Нової Ради“.
       Забезпечуючи панованнє правлячої клчси в середині, незалежність і силу держази на вні, совітська Росія стремить на Україні: до її політичного обезвладнення і економічного визиску. Тоб то провадить там чисто кольоніяльну політику, яку провадить Анґлія в Єгипті, або Франція в Мароку. На Україні приходить тепер до сили нова верства, селянська. Коли вона не зрозуміє, що в своїх соціяльних інтересах вона мусить забезпечити собі політичну владу в краю, то вона виродиться, як виродилася наша козацька шляхта по Полтаві, а нація знов впаде в лєтарґічний сон. У нас нема поки що даних зневірюватися в життєві сили нації, тому є всі дані припускати, що вона скорше чи пізнійше змете з поверхні купку людий, що, промовляючи в імени нації, забули на головний закон її істновання: на потребу власної загально національної політичної ідеї. 
      Обяви сього процесу вже спостерігаються. Аполітична, нерозуміюча ваги національного моменту в межинароднім життю „радянська“ ґрупа розкладається на наших очах. У попередній книзі нашого журнала в бібліоґрафічній замітці про харківські „Література, Наука, Мистецтво“ вказувалося на ідейну безплідність „радянців“ в области театру і літератури, на їх невміннє опанувати інтелектуальне життє українських мас і інтеліґенції. Навіть серед самих „радянців“ зауважується розпад. То один, то другий franctireur позволяє собі на „боєві виступи проти марксизму“ („Пан Донцов і всі фашисти будуть його за се витати“, з сумом зауважує про се Коряк в 8 ч. Черв. Піл.). Зауважено й ще страшнійший гріх, а саме, що „фільософія  НЕП-а таємно панує над свідомістю радянської інтеліґенції“ (там же ст. 203). В літературі паношиться „пеповський стиль“ і навіть такі стовпи, як Сосюра, зачинають „обміщанюватися“ і співати про маґполії і цитрини. З другої сторони до руху „примазyються“ деякі „змертвихвстанці“ і зовсім живі трупи, що ніколи комунізмом не грішили, як М. Чернявський і Олена Журлива. Доводиться полемізувати і з націоналістами (порахунки з нашим журналом зводить Коряк в останнім ч. 8. Черв. Шл.). В театральнім мистецтві випихається знов старі „гопакедії“ в тому виді, „в якому їх бачила прадідівська країна“. В фелєтонах О. Вишні знов виходить на денне світло стара міщанська „обивательщина“, що з катонівською міною картає... лінь, пянство та инші прогріхи проти міщанських чеснот. Старий Київ ремствуе на „радянський“ Харків. Він уважає, що „дух харківської творчості позасвідомо анархічний, иноді з бандитськими ухиленнями і не ождий його витримає“. Харківчапам закидується „аморфність, як ознака відсутности традиційної культури“ (Доленґо — Київ та Харків, літературні взаємовідношення“, Черв. Піл. ч. 6—7). Київ бунтується проти харківсько - російського узурпатора і не лише в мистецтві. Як у першій частині сеї статі ми вказували, тратить контакт із масами і впливи на них не тільки літературний, але й політичний Харків: у масах знов находять послух націоналізм і церква. Про се свідчать і появи сільських Лютрів, що воюють з офіціяльною кремлівською політичною церквою, і появлення УКПістів, і розполітикованнє „куркулів“, і нарешті зі скреготом зубів октройована Совітами „українізація“, — безперечна у ступка українській „контрреволюції“... 
      Українська національна думка ферментує як ніколи. Ідеольоґія  вчора („ніжно - мрійне“ ліберально-соціялістичне українофільство) вже розложена. Ідеольоґія, що офіціяльно панує нині (нове „радянство“), як признаються її ж теоретики, сильно підмінована. Що принесе будуче, тяжко вгадати. Але в нових настроях, що панують серед „молодих“ на Україні, не зважаючи ні на що, — більше здорового, ніж у настроях наддніпрянської еміґрації, або Галичини і... чимраз менше комунізму. В них (звичайно не у всіх) нема бодай тої старомодности, ні просто „пошлости“, нема застрашаючої безплідности думки і заялозености форми. А крім того в там один дуже цінний здоровий первень: яскрава ворожість до сентиментально-гуманного, пасивного світогляду, так характеристичного для передвоєнного українського націоналізму. Сей первень може стати підставою дальшого розвитку. Селянська революція на Україні скінчилася, „пролетарська“м — в Европі відсунулася в туманну будучину, в Росії — прибирає карикатурні форми, а нашим „радницям“ (що б вони не говорили) в суті річи цілком чужа. Тому, коли вони не хочуть розгубити те цінне, що мають, коли не хочуть потонути в новій „кулішівщині“ або пореволюційній „маніловщині“ (обяви сього вже є!), мусять дати своїй настроєвій революційности инший, тревальший ідейний підклад. Таким підкладом може бути лише активний націоналізм.
      Повторяю, годі передбачити будуче, але певно, що воно відіпхне від себе і солодкаво-нудний, імпотентний, передвоєнно-радянський провінціялізм, і новорадянську сервілістичну аполітичність. Усе, що здорове в старім (його традиційність), все здорове в новім (його темпераментність, „жорстокість“, культ сили і волі до життя), — перейде мабуть до нового українського націоналізму. До того твердого, еґоїстичного, самовистарчаючого націоналізму, до тої пристрастної поезії власної і своєї землі, яка стане гаслом нового покоління, вирослого на крови революції. Сі настрої нуртують поки що напівсвідомо в масах, і в інтеліґенції. Видобути з них ясну формулу активного національного чину тепер, коли російське панованнє на Україні стає так само непевним, як 1917 р. — се найваяшійше завданнє хвилі.
      По сей бік греблі спотерігаемо апальоґічні явища. Там кріза совітизму, тут — парляментаризму. Лиш не в тім значінню, як її обсервуємо деінде. Проби утворити v кабінет лівиці, потім правиці, дальше центро-праву і центро-ліву, проби Туґута, нарешті „ународовєнє“ ППС — довели, що парляментарне правлінне без „меншостий“ майже неможливе, хоч сього однаково хотіли і праві, і ліві. Так прийшли до переконання, що ратунок парляментаризму є... в завішенню сеї системи. Вираз сьому переконанню дало покликанне В. Ґрабського і ухвала повновластий. Деінде се значило би санацію, вихід зі становища, як се було в Італії, Німеччині, Еспанії, де треба було зявитися Кромвелю, а нації схилити перед ним голову, щоби країна вступила на шлях нормального розвою. В інтересуючім нас випадку се не може наступити з тої причини, по перше, що нема охочих грати ролю Кромвеля, а по друге тому, що й найґеніяльнійший Кромвель міг би опертися лише на довірє цілої нації — мінус одна третина. В сім і е суть крізи, крізи системи. З парляментаризмом — тяжко, без нього — також...
      Так є тут. А там так: із централізмом горе, і без централізму біда. Не можна з українізацією, не можна і без неї. Нарешті так само як там, розкладаються і випихаються иншими уґруповання, своїм опортунізмом подібні до нашого наддніпрянського „радянства”. Все се кольосальної ваги явища і українська національна думка повинна присвятити їм як найпильнійшу увагу...
      Стоїмо перед поворотом. Загальна лінія, якою досі бігли події, заламується. Заходить зміна і в приголомшенім „самопочуттю” нації. Живемо в один із тих періодів, коли нація повинна знов знайти себе. Повинна, як казав недавно вмерлий М. Барес „відновити згоду між часто-густо хиткою думкою нашої еліти, і певним інстинктом наших мас”. Сього завдання повинні, в сей час перед поворотом, піднятися всі здорові течії серед нації, відмітаючи на бік і угодове „радянство”, і „трудовицьку” угодовість, — усе заздрісне, дрібне й кволе, що вміє шкандибати лиш на чужих милицях.
      Завтра на се може вже не буде часу.
      
      Юра Шкрумеляк .
      Осінь .
      Тої ночі о півночі
      Збігла Осінь з полонини,
      Зморозила і зварила
      В лісі й зрубі всі ожини.
      
      Так дихнула, що до ранку
      Стали вянуть білі астри.
      Пильна пчілка з переляку
      Засклепила свої плястри.
      
      А вівчарики в полудне
      З гір привели всю маржину,
      Незбагнута дика гроза
      Їх зігнала на долину.
      
      І що вечера питає
      Ясних зір тужна трембіта,
      Де пропала роскіш ярі,
      Де заснула буйність літа?
      
      Над селом у темні ночі
      Виють грізно сіроманці,
      Білі кости оленячі
      Там знаходять люде в ранці.
      
      А як зійде ясний місяць
      Хтось голосить чагарами,
      Щось у білому вандрує
      Аж до сіл за хлопські брами.
      
      По горі опир вганяє
      І мерці встають блукати.
      Кажуть — в ніч таку приходить
      До дітий померша мати.
      
      Осип Назарук.
      Святиня Мормонів.
      (Докінченнє).
      І знов у пустиню обернеться земля і каюти завиють до диких Гір Скалистих...
      Чи свідомо віддано се в „нельоґічних” картинах „галі конфлікту”, чи тільки відчуттє артиста збагнуло загадку старого Вавилона? Не знаю, чи є які протоколи з нарад над будовою сеї святині. Коли є, то певно тут, при творенню пляну сеї галі сварилися найдужше, бо тут віддано цілий ряд проблємів-загадок, на які складалися тисячеліття.
      А суть їх зібрана в тім, що при війську називається „приказ”. Доки він виконуваний, доти має силу військо і свободу народ”. Бо добрі є закони, правила і норми і зла людина, що переступає їх”.
      О, глибоко врізується в память „галя конфлікту” в святині Мормонів на пустій прерії Альберти, біля Скалистих Гір...
      Знов Гранітові сходи в гору.
      Ми в галі небесній.
      Переважають краски синяві, стишені, погідні. Головна картина: Ісус у Гетсеманськім огороді. Стіни сеї галі викладані долом полірованими плитами з правдивого аґату. Хідники грубі, сині, навмисно роблені в Шкоції. В инших салях стіни викладані дорогим, африканським деревом, або „деревом пташиного ока”, що засіяне суками, подібними до дрібних птасячих очий. Оглядаючи се коштовне богатство урядження й дотикаючи рукою гладких, великих плит аґату, що виглядають, як деревляні квадри з чудовими слоями, питаю, чи се правдивий аґат.
      — „А ви думали, що ми на суроґати й наслідування видали міліон долярів?” — відповідає провідник.
      Переходимо до дальших кімнат.
      Провідник каже:
      — „Перед вами три вінчальні кімнати. Вони викладані деревом магоневим, черешневим і темно-оріховим, усе спроваджене з полудневої Африки”.
      На звук слова „черрі” — черешня — пригадалася мені мельодія української любовної пісні:
      „Ой вишеньки, черешеньки,
      Ягідки дрібненькі —
      На щож ми ся полюбили такі молоденькі?”
      Ся пісня належить до найглибших, які вбилися в мою память. Я чув її вперве вже дуже, дуже давно, як був іще дитиною, якраз коли цвили черешні в тінистих і пахучих галицьких садах. О, тут нема таких садів. Далеко навкруги нема взагалі ніяких садів... І більше вражіннє робить на мене згадка про черешні в вінчальних кімнатах чудової святині на пустій прерії Альберти, біля Скалистих Гір, де люде лучаться з собою на життє і смерть. А щастє племени залежить у першій мірі від таких сполук. Усі три вінчальні кімнати такі однакові, як три каплинки води, як три черешеньки з одної галузки: малі, чотирогранні, без ніяких меблів. Одинока річ — округла лямпа старого фасону, що звисає зі стелі, під нею вкруг багато електричних лямпок із тьмавим склом. Двері тої самої краски, що стіни. Все в квадри дивної
      перспективи. В одній з тих кімнат квадрати стін і дверий так намальовані, що роблять вражіннє (кождий з тих квадратиків) довжезних коридорів, які немов запрошують, щоб увійти до них. У другій кімнаті навпаки, немов випихають. Чи се символи щасливого і нещасного подружа?
      Формам тапет третої кімнати я не вспів придивитися, бо ми за скоро перейшли її, так само як небесну галю.
      Сходимо в низ иншими ґранітовими сходами, що заломлюються простокутниками в діл. Питаю провідника:
      — „А деж місце призначене на молитву?”
      Відповідає:
      — „Хто перейде з поясненнями сі артистично виконані галі й кімнати святині, той уже стає ліпшим, як був. А молитися може, де хоче — під кождим з образів, на кождім місці. Се наша святиня. Ще покажемо вам її підземелля.
      Нема окремого місця на молитву!
      Значить, не слово тут пружина думки й застанови. Не артист вимови, не співак, не проповідник викликати має подив, думку і молитву, але будівничий, різьба і маляр — творець краси форми, ліній і кольорів. Тут молитва полягає не на повторюванню чужих слів, або висказуванню своїх потреб, але — на обсервації. Не моляться тут уста і серце, але очи і мозок: ядро і суть такої молитви полягає на розважуванню проблємів, представлених артистом, котрі через очи входять у мозок і думку видця. Властиво молиться тут артист: будівничий, різьбар і маляр молиться своїм великим ділом, у яке вложив не тільки фізичну працю, але і свою думку, зібрану в проблєм. А видець, що оглядає сю святиню і всі дива її, молиться також, але не за священником, тільки виключно за артистом. Той артист-майстер властиво тільки раз тут молився: як виконував велику працю свою. Придивімся, як молився артист: Наперед говорив з провідниками мормонських хліборобів, кілько гроший дадуть на ту незвичайну святиню. А вони сказали: „Дамо, кілько треба, але має бути вічна краса. Наші хлібороби дадуть усе в довірю до наших слів, якими прирікаємо виставити щось надзвичайне”. Тоді стрілила як водограй висока і велична думка артиста. І роскішно поплила по всім тілі його, по стрижу в костях, по кождім нерві, по кождім волоску. Він був би не розгорівся так пристрастю творчости, якби ті гроші давали пр. банкири, міліонери. Але коли артист поглянув на безмежну прерію, спалену сонцем, на якій оре хлібороб, що все дає на його штуку, — він пішов у Скалисті Гори шукати мотивів. Пішки блукав по диких образах тих гір. Довго блукав. Знайшов, вернув і сів до святої книги Євреїв. Довго читав її, студіював, вертав і ще раз і ще
      раз, їздив по світі, думав, укладав, компонував, поділився працею з цілим рядом инших артистів, радився з ними, творив умом і думкою. І що йно тоді почав будувати. Разом із простими робітниками — у глибоких ломах ґраніту і мармору почалася праця - молитва. І довго, довго будовано сей твір для молитви ока.
      Цілком новий помисл: Молитва ока.
      Новий? А чимже була й є молитва Парзів, що полягає на тім, що вдивляються в огонь? А чимже були святині фараонів у Карнаку? А грецький партенон? А наша Софія і церков Десятинна і св. Юр у Львові? А величні і ніжні як коронка будівлі Гіндусів? Се теж „молитва оком”. Тільки вона тут цілком усвідомлена до тої міри, що взагалі відкинено молитву словом і відправу. Лишилися в обряді сеї святині тільки очи і думки видців, що думають кождий по свому над розвязкою проблємів, сотворених артистом. І кождий молиться по свому, почавши від убогої молитви бідної людини, яка може тільки подивляти — коштовність святині та несвідомо відчувати її красу, скінчивши на освіченій, яка пробує розвязати її проблеми. Але кождий, хто сюди вступить, мусить молитися так, як того хотіли творці сеї святині: оком і думкою. Мусить’ без огляду, чи вірить у Бога, чи ні. Великий артизм у розвязанню проблему нової суті святині осягнув свою ціль. Осягнув по американськи, з розмахом: бо сотворив цілком новий стиль. Із широким простором, нестиснений бизнесом, не збудований для зиску, призначений для людського духа. Так, се перша будівля Канади і перша святиня її.
      Ще оглядаємо якусь малу, дивну галю, що має дві таблиці, ніби воском потягнені, а на стінах десені слоїв ріжного рода дерев.
      Вузкими, в квадри ломаними сходами ідемо дальше в низ.
      Зустрічаємо огнетревалу, темну кімнату, призначену на документи (хоч не знаю, що тут не єсть огнетревале бо все з ґраніту, крім тонких вкладаних плит із дорогого дерева по стінах).
      Ще низше, вже під землею — модерна пральня і сушарня. Все машини!
      Засвічено лямпу. Йдемо низькими підземеллями, схиляючися. Бетонові склепління. Маса всяких рур і дротів. Ідемо довго. Склепління стають висші, могутнійші. Модерна каналізація, вигідний коридор попід землю. І ми виходимо з долу в цвітник, цілком оскленпй. Над нами сине небо сонішної Альберти і маса сонішного світла заливає ряди яскравих цвітів найріжнійших красок. В оранжерії порається грубий огородник. Біля нього стоїть гарна і здорова жінка з гарним хлопчиком, літ коло 4 до 5. 
      Дивлюся на годинник: дві години оглядали ми сі дива на пустій прерії.
      Вийшовши з оранжерії, вертаємо вже по свіжім воздусі до передсінка святині, де оставили наші капелюхи. Йдемо тихо, опановані вражіннями. Думаю: Що я властиво бачив? Церков се не є. Костел се не є. Божниця се не є. Але й музей се не є. Так — сю будівлю можна назвати тільки святинею. Вона вповні заслугуе на сю назву. Дивна будівля — тим дивнійша, що збудувала її й прикрасила образами протестанська секта, а протестанти не мають у своїх святинях ні образів, ні різьб.
      В передсінку питаю провідника:
      — »Які засади вашої віри?«
      — »Віримо в те, що за кождпй гріх буде кара. І віримо в покуту за гріхи. Хрещеннє у нас відбувається від 8-го року життя. Люди повинні бути чисті, добрі й добродійні. Віримо в потребу толеранції й шануємо всякі реліґії«.
      — »Вибачте, чи ви многоженні? Бо в Европі так думають про вас«.
      — »Ми були многоженці. Але многоженство у нас не було випливом бажання заспокоїти тілесні похоти, тільки викликане ріжними иншими причинами, пр. брали вдів із дітьми, щоб опікуватися ними, брали тих дівчат, які не могли знайти мужів і т. д. Тепер ми шануємо закони землі, в якій живемо«.
      — »Чи можна у вас одержати якусь інформаційну літературу про вас?«
      — »Так. Зараз дамо вам дрібнійші річи в анґлійській мові, а по инакші напишіть на адресу: Bureau of information, Temple block. Salt Lake City. Utah, U. S. A.«
      »Висказ: »Шануємо закони землі« видався мені виминаючим. А факт, що він ні словечком не згадав про те, іцо їх свого часу прогнано зі Зєдинених Держав північної Америки, хоч там дуже толерантно відносяться до всяких сект, викликав у мені деякі сумніви. Бо річ ясна, що закони законами, а їх можна обійти, особливо на такій прерії. Від наших людий чув я на сю тему ріжні оповідання, хоч більшість згідно стверджувала, що тепер Мормони закидають многоженство.
      Літературу одержав я таку:
      1) The prophet Joseph Smith tells his own story. (Пророк Йосиф-Смит оповідає свою власну історію. Коротка історія вчасних предвиджувань пророка про повстаннє й розвиток церкви Ісуса Христа, святих пізнійших днів. Написав р. 1838 пророк Йосиф Смит (се, розуміється, передрук, ст. 24.)
      Ся книжечка писана дивним стилем, повним неясностей. В уступі 33—4 оповідає Смит про те, як йому зявився якийсь дух, іменем Мороні, і сказав йому про книгу, писану на золотих плитах, у якій є звіт про перших мешканців сього континенту і »вічне св. Письмо«, котре Спаситель обявив їм уже давно. Видавці подають від себе дещо з історії сеї церкви. Вона основана в квітни 1830 в стейті Ню-Иорк, в окрузі Сенека, в місцевости Фаєт. Смитови зявилися опісля сам Ісус і Мойсей, а Малахія дав йому »ключі до серць дітий«. Смита і його брата Гирума застрілила фанатична юрба, 150—200 людий, що вдерлися до в’язниці в місті Картедж, де вони сиділи увязнені за свою віру, дня 27 червня 1844 коло 5 години по полудні. Обидва дістали 4 кулі. Гирум погиб перший зі словами: мертвий чоловік«. А Йосиф погиб у хвилі, як вискакував вікном зі словами: »О Господи, мій Боже«. Що се були за фанатики, що їх убили, брошурка не подає. Гирум мав тоді 44, а Иоспф 39 літ. »Імена їх будуть почислені між (іменами) релігійних мучеників, а читач кождої нації пригадає собі, що »кнпга Мормона«, книга доктрини й обітниць сеї церкви, повстала коштом найліпшої кровп 19 століття, щоби принести спасенне зруйнованому світови« (з якогось оповідання п. з. »Ніч мучеництва«). Дальше подає брошурка коротенький перебіг мандрівок і кольонізаційнпх зусиль сеї секти, теперішне число душ її вірних: понад пів міліона (в святині подавали мені те число на 600.000 до 1 міліона) і при кінци жалується на »гірко злобний напад« п. з. »Mormonism unveiled« (мормонізм без обслони), написаний якимсь священником Соломоном Спалдінґом.
      2) A friendly discussion upon religious subjects (приязна розмова про релігійні справи. Витяг з твору під заголовком »Пан Доранд з міста Соленого Озера« написав Вен. Е. Річ.), ст. 24.
      В обох брошурках подані докладні адреси 10 місій Мормонів у Зєдинених Державах північної Америки (є вже місія зорганізована на гавайських островах та їх централі в Ютаг).
      3) Крім сього одержав я ще одну невеличку брошурку, печатану на елєґантнім веліновім папері (16 ст.), заосмотрену в замикану окладинку, яку мають малі альбоми видів, призначені до висилки почтою. Заголовок сеї брошурки: Some pertinent truths, by Dr. James E. Talmage. (Кілька влучних правд, написав Д. Джемс Е. Талмадж. про раду дванайцятьох церква Ісуса Христа святих пізнійших днів).
      Гроший за ті брошури не хотіли ириняти. На запит, чи не належить нам дати щось на святиню з огляду хочби на час, який ми заняли провідникови, дали відповідь: »Ми з приємністю впроваджували вас«.
      По хвилі запитав мене провідник, хто я і з якої країни. За мене відповів о. Кузьмак. Провідник попросив, щоб відповісти йому ще на два питання, на які мусів уже я відповідати.
      — »Чи на вашу думку большевики навмисно так знищили цілий схід Европи?«
      — »Думаю, що навмисно ні. Робили досвіди, експеріменти з вірою, що вони удадуться«.
      — »Якби Німеччина получилася з Росією, чи моглиб вони разом викликати переворот?«
      Се друге питаннє відкрило мені в тім сектанті — патріота анґльосаської раси, котрий навіть тут на сій далекій прерії цікавиться проблемами, які моглиб захитати нечувану досі могутність сеї раси.
      О, сей сектант думає не тільки про свою величну церков, але і про силу та будучність раси, яка збудувала її. Скрізь і все зустрічаю тут те саме: Не тільки урядові чинники, але й уся суспільність сеї раси пильно слідить за всім, що діється на світі — і то слідить із точки погляду своїх національних інтересів, готова боронити їх до загину.
      Я відповів:
      — »Се питаннє вимагає вже складнійшої відповіди. Так як тепер стоять справи — уважаю неправдоподібним тісний союз між большевиками й Німцями. Але коли або уряд Німеччини зміниться в напрямі лівім, або уряд Росії в напрямі правім і коли ті дві сили порозумілись би, тоді очевидно, можуть вони доконати дуже великих діл«.
      Зацікавленнє сього сектанта далекими політичними справами дало мені богато до думання. Бо чим більше людий якоїсь породи цікавиться її політичними інтересами й журбами, тим могутнійша та раса. Де лише одиниці цікавляться долею нації і держави, там усякі змагання їх мусять упасти. Тягар державного діла все був дуже великий, а у нас несли той тягар усе тільки одиниці. Вже старі князі скаржилися на тяжкий тягар княжих колпаків на нашій землі... Не менше тяжка, як іще не тяжша була й булава наших гетьманів, що знаменито відчув наш Тарас (»3аступила чорна хмара...«) Перечитайте, але уважно, сю поему, що повинна мати заголовок: »Тягар гетьманської булави Дорошенка«.
      А тут ся людина, що живе на далекій прерії, побоюється за першенство англосаксонської раси у світі. Та людина очевидно готова так само, або й більше жертвувати в обороні того першенства, як жертвує на святиню. Бо вона вихована до жертвенностн — реліґіею. Чи не за скоро взялися большевики в імя розуму до засадничої війни проти релігії? Цікаво ділає французький взірець... Чейже Росіяне не передують розумом між народами світа.
      Мені пригадався мій — український нарід, котрий літ тому сто був чисельно далеко більший від анґльосаської нації. А нині ? Та патріотична свідома й культурна порода білих людий під легкою репрезентативною владою свого монарха кріпко засіла на всіх пятьох континентах земної кулі: вона перша може сказати про себе, що має orbi&terrarum у своїх руках.
      Туль, син Гора, цар Єгипту,
      Покорив усі краї —
      Від усть Ніля по далекі
      Океанськії плаї. 
      
      А вертаючись з військами
      По пустині пісковій,
      Він знайшов оазу гарну
      І пречудний храм у ній…
       
      
      Перечитайте уважно в цілости сю поезійку Франка, в якій відчута траґедія тисячеліття. Вона полягає на гордости. А гордість се »почуттє сили« — без трівких основ або брехня. В часі, коли убивали, ограблювали й запорпували в пісок »сина Гора«, не було в його суспільности такого зацікавлення державними справами, яке тепер є нпр. у Анґлійців. Не даром уважає Франко наукою цілого свого життя отсю вказівку: »Йдіть лавою, не ломіть рівного ряду!« Хто свого вожда-борця безоглядно перевертає й запорпує в пісок, аби його ограбити, той скоро й цілком напевно втратить не тільки те, що той вожд здобув, але також — свою землю та свободу. На траґедіях пншпх народів училася анґльосаська раса й дійшла до отсих наук: 1) До жертвенности (зразок отея святиня). 2) До скромности своїх верхів (в англійських урядах-офісах ніколи не почуєте крику супроти простого мужика чи робітника, навіть як він увійде до уряду в шапці на голові й посвистуючи). 3) До безумовної пошани всього, що своє. 4) До солідарности. Першу науку витягнула ся раса з історії всіх, що росли. Другу з історії всіх, що попадали. Третю зі святої книги Євреїв. Та книга така популярна в Анґлійців, що твори їх власних великих письменників навіть у сотій части не можуть рівнатися в поширенню з біблією. Се неначе щоденна і настольна книга їх інтеліґенції і простого народа. З неї навчилися вони і все пригадують собі, що головний гріх — се поклоненнє чужим ідолам або покиданнє свого. В імя і на основі тої науки будують вонн жертвенністю не тільки такі святині, як описана, але й свої величаві школи, шпиталі, гостинці і держави з дійсною свободою в них. За десять місяців моїх бурливих віч і поїздок по Канаді не лучилося мені ні один раз від океану до океану, щоби мене записала анґльосаська влада: »Що ти тут робиш? Покажи папери, дозвіл або паспорт. А доносів на мене вже ціла копиця. І не треба думати, що вони не знають, де хто подівся на тих величезних просторах, бо поліція так тут зорґанізована, що як в Едмонтоні (Альберта) управа української бурси о год. 9—тій рано дала знати, що перед двома днями пропав хлопчик літ 14, то о годині 3-тій по полудні поліція повідомила управу, що того хлопчика знайшла вже — в бритійській Колюмбії... Така тут орґанізація. А четверту науку здобула ся раса на морю і на житейськім морю між чужими народами. І тому:
          Туль, син Гора, цар Єгипту,
      Покорив усі краї.
      І дав їм лад, порядок і можність життя — на величезних просторах, яких іще не мав ні один завойовник. А скрізь держиться ціпко свого, памятаючи глибоку науку єврейського пророка:
      »Ой не радуйся, Ізраїлю, й не веселися, як инші народи, бо ти блудуєш, покинувши Бога свого. І як блудниця любиш гостинці, з якогоб то не було току... Тому заплаче вся земля твоя і вмлівати будуть усі, що живуть на ній, разом із звірями в полі і риба у воді твоїй загине. І ти сам упадеш, а серед темряви і пророк твій упаде. І я погублю матір твою. І вигублюваний буде твій нарід за непошану закона, як ти забув про закон Бога свого, так я забуду про дітпй твоїх. Бо Ізраіль як дурна корова, то чиж може Господь його пасти по лугах широких? Я поломлю лук Ізраіля на Езреель-долині. І вхопить вас буря на крила свої. А я (навіть) дітпй не помилую, бо вони діти блудницькі. Бо мати їх блудувала й соромом окривала себе та, що їх почала. Бо казала: Піду за моїми полюбовниками; вони дають мені хліб і воду й вовну, лен і оливу і напій... Тому я терниною стежки їй закидаю і плотом загороджу і не знайде вона шляхів свої х. І пожене вона за полюбовниками, але не здогонпть їх і буде їх шукати, але не знайде. А тоді скаже: верну до мужа свого, бо тоді було мені ліпше
ніж тепер...
      «Навіть у найгрубшій книзі не можна дати яснійшої філософії політики для кождого народу, як дав сей старий письменник. 
      Народи, що не держаться своїх богів, своїх законів, своєї влади, мусять піти в поневірку і стати погноєм для чужих та перед часом загинути. Одинокий ратунок — поворот »до свого мужа«.
      Сю стару, на досвідах тпсячеліть оперту фільософію політики сильно віцчув на основі тої самої книги наш великий поет Франко у своїм »Мойсею«, де він каже: 
      „Від сорому, котрий нащадків пізних 
      Палатиме, заснути я не можу".
       Так! Наблизилися до нашої землі Татаре — цілі полоси нашої землі уважали впгіднійпіпм для себе покоритися їм, аби тільки не давати данини своїй владі. Наблизилася до границь нашої землі Москва —один наперед другого почав дбати за її ласки, соболі й титули, аби тільки не слухати своєї влади. І та своя влада не могла на нікім полягати : вже найбільший з великих гетьманів Богдан мусів коло себе держати наемну татарську сторожу, бо не чувся безпечний серед своїх. За велика нехіть супроти впливу свого чоловіка є в нас від давних давен. І нема такої чужої пропаганди, яка не знайшлаб між нами продажних наємників, готових розбити все, що своє, готових напустити гадюк у дуплаве дерево (яке довели до здуплавіння) по словам Тараса. Мозок народу, її інтелігенція, настільки хора, що теорією буде оправдувати навіть найчорнійшу і найдурнійшу зраду, як пр. один із наших найповажнійшпх істориків оправдує тих, що переходили до Татарів.
      Словом — кождий висказ старих пророків, що воюють проти чужих богів, відноситься до нас у цілій повні своїй, у цілій глибині. На щастє — вже зачинаємо вилічуватися зі страшної хороби. Доказом того може послужити хочби висказ б. голови нашої наддніпрянської держави Винниченка, котрий казав, що все спокійно йшов спати, коли бачив галицьку військову сторожу. А раз ми вспіли виховати бодай одну частину своєї землі так, що свій начальник держави має до неї повне довірє, то се вихованнє мусить розширитися на всі пнші землі України, бо воно подібно шириться як хороба і зрада, тільки помалійше, але за те глибше.
      Не має в собі вже сеї хороби Анґлієць. І тому:
      Туль, син Гора, цар Єгипту,
      Покорив усі краї.
      А дня 14 марта 1923 р. його представник підписав грамоту, якою землі нашого Данила признано Польщі. Про велику спадщину Богдана навіть не потребував нічого підписувати, бо її долю підписали ті велико-українські полки з гарними іменами, які оповіїцували свій нейтралітет, коли московське племя вступало в роках 1918—1919 війною на землю українську, або просто таки переходили »у ряди сусідів«.
      Але чи міг представник брптійського льва не підписати тої грамоти про наш край? Ось — тут на пустій прерії світить білим Гранітом святиня Мормонів і відповідає на се прикре питаннє. Відповідає так ясно, що не можна яснійше. Сіру масу, яка знає мертвенність і тільки під примусом і тільки на користь чужих — можна краяти й дарувати. Війни для неї ніхто не буде вести. Ся велична святиня побудована за 9 літ із десятої пайки щорічного доходу розмірно малої ґрупи людий. Побудована жертвенністю — для великої штуки й піднесення своїх людий.
      Чи й у нас була така жертвенність? Була. Пригадую імена таких жертводавців на публичні цілп ще за їх життя:
      Перший з них був князь Володимир, у всім великий. Досі стоїть у Київі його святиня-церков десятинна, звана так від того, що призначив на неї десяту часть доходів зі всіх приватних дібр своїх. І урядив її практично: не тільки як дім молитви, але й боротьби. Він її сильно укріпив. Останки окопів досі зеленіють кругом тої церкви великого володаря. І певно спав на її шовкових травах не один із салдатів тих українських полків, що проголосили свій »нейтралітет«у найгрізнішу годину рідної землі...
      А другий з них був великий гетьман Іван Мазепа, що на прегарні будівлі і кріпостп нашої з ЄхМл і видавав більше, як десяту пайку всіх доходів своїх. »Собор Мазепи сяє-біліє« — як співав Тарас — до сеї пори. І до нині видно руїни Батурпна, гетьманської столиці, яку здобув Москаль не через »невтралітет«, але таки через просту зраду. Вліз туди і вирізав усіх, що були там, або живцем розпятих на хрестах пустив рікою...
      А третий з них був звичайний четар українських січових стрільців, що в часі останньої війни стояли на Волині. Він ще тепер мабуть живе і я не називаю його по іменп, аби не звертати на нього уваги ворогів і глуму своїх дурнів та нікчемників. Але я бачив довгий час, як сей четар давав майже весь свій дохід на волинські школи у Володимирі, Матієві, Любомлі і в багато пншпх волинських місточках і селах. Оснував їх кількадесять і сам весь час свого побуту на Волині довозив і присилав їм шкільні прибори, букварі, українські книжки і т. д. Все те було для нього получене з великими клопотами, бо тоді січове стрілецтво входило ще в склад австрійської армії і шефом того четаря був полковник Поляк.
      А четвертий з них був »простий« мужик Телевяк і його жінка, обоє зі Збаражчпни, що цілий свій значний маєток записали на українську ґімназію там, де чужа влада не хотіла її допустити. Досі пишається велике діло їх благородної жертвепности.
      Значить, ми маємо благородні іскри жертвенности. Але якже їх мало було! А що ми могли би зробити і значити, якби бодай що сотий Українець давав що року вже не десяту пайку свого річного доходу, але 1/52 частинку, себто дохід з одного тижня в році на публичні ціли. Навіть тепер, коли мп в неволі, як же скоро піднялась би наша культура, наше шкільництво, наші видання, наша свідомість. Але до того нам далеко, дуже далеко. На тютюн і горівку йде певно більше ніж 1/52 часть доходу половини Українців. Навіть »фільософічну« аргументацію маємо на се і то в спльно розповсюдненій пісні:
      „Пити чи не пити — все умреш,
      Бо там в небі не дають горівки.
      Ані пива, меду, ні вина —
      Лише води, снігу та дощівки,
      Тому пиймо, браття, аж до дна...“
      От раз фільософія!
      І відповідно до неї виглядаємо вже тут, як та дощівка, по котрій ходять брудними чобітьми й ногами. Ходить, хто хоче і не хоче. Гляньте на карту Европи: навіть такі малесенькі народці, як литовський, естонський, фінський мають свої держави, хоч перша з них не має цілком природних границь, а дві другі тільки частинно. А ми маємо і Карпати і Кавказ і Чорне море і прппетські болота як природні границі й великий нарід і — нема української держави!
      Чому? Святиня з білого ґраніту ясно блестпть на залитій сонцем прерії Альберти. Влестить і говорить, чому.
      В Канаді є значна часть нашого племенп. І єсть середнього бодай тисячка людий, які посідають значнійшу готівку в банках, або по кілька фарм без довгу і блискучі авта і забезпеченне на старість. Є між ними й заможнійпгі купці. Але якже мало між ними таких, що дали на національну оборону таку частинку, як сто долярів. Велика часть їх дала стілько, що коштує одна фляшка ліпшої горівки в Канаді. А велика часть тих заможних людий — взагалі нічого не дала, хоч між ними є й такі, що мають по 9 (девять) фарм. Чи в якім иншім народі говорив би хто з ними, коли вони такі — в найбільш кріваву годину боротьби своєї нації...
      О, я вже не обурююся тим, що Мормони незабаром замкнуть свою святиню для всіх, що не мають у собі такої жертвенностп, як вони... 
      Але не тільки одна справа зустрічає між нашими таку байдужність. Навіть найбільш страшна недоля 30.000 українських інвалідів і 100.000 українських округлих сиріт у Галичині, над якими вже й чужинці мило сердяться від часу до часу, — нічим не застукає до серця таких людий. Хоч тут уже нема ніякого викруту »з політики«, хоч на сю ціль хможуть просто до краю посилати жертви. Адресу дасть їм кожда редакція і 10 разів оповістить. Надармо.
      Тут на очах мають інститути і школи, призначені для виховання їх власних дітпй, може їх унуків і правнуків. І навіть на сю, вже близьку очевидну ціль не дадуть стілько, кілько треба. Ні одна пікала, ні один інститут не виплачений з довгів — на 350.000 Українців у Канаді.
      Якже важко думати про се — під білими високими колюмнами святині Мормонів на пустій прерії Альберти біля Скалистих Гір. Може тому так важко, іцо робіни - червонопіпйки співом розривають думки ? А може тому, що Ольшавськпй каже:
      — »Та сю святиню будували наші, разом із Хорватами. Я їх сам бачив, як тесали сей камінь«.
      Так, так. Чого тут наші не будували ? Всі зелізниці і всі дороги, всі бруки по містах, всі рови копали на прерії. А для себе?
      Може тому, що пахне срібний полин на прерії? 
      Поки що — працюймо. Нехай нас не лякають ті полки, що голосили свій »невтралітет«, або й переходили в ряди сусідів — у найтяжшу годину нашої справи. Бо вигравали такі рухи, де навіть провідники поповняли такі промахи: Чиж не проголосив тричі свого »невтралітету апостол Петро, на котрім Христос будував як на скелі ? Чиж не перейшов до ворогів його апостол Юда? А всеж рух той побідив по відповідній праці... Побідив, хоч сам Петро тричі заявив, що не знає, не відає, хто такий Ісус... Оповістив свій »невтралітет« у найтяжшій годині свого учителя, коли вороги брали його на муки...
      Але — тихо. Се наше племя тільки краплина з великої ріки українського народу, в яку вороги-чужинці кидали століттями отрую і пригнобленнє, яку вони розривали тамами, аби спинити біг її. Хто виховував сей нарід до жертвенности? Його століттями вчили стусани
й буки чужинців давати їм останнє — але під примусом. Нарід що йно зачинає вчитися жертвувати для себе, з доброї волі й охоти. А всякий початок трудний. Ой, дуже трудний... Помалу, помалу він дійде до того, що даватиме 1/52 частину свого доходу постійно, що року, на публичні ціли своєї нації. Сього буде досить на всі потреби великого народу. Буде досить навіть, як що десятий дасть. А до жертвенностп загалу Мормонів так далеко, далеко, що сеї маси я навіть не думаю перти аж до такої висоти.
      Перти? Чим? Самою проповідю? Вона може поділатп що найбільше на одиниць. І то тільки на таких одиниць, котрі мають почуттє сорому і уміють думати над собою і над иншими: себто на уроджених провідників. А їх жаден нарід не має багато. Лишень такі запитують себе: Що дав я досі свому народови? І переводять рахунок сумління і вміють каятися і самі собі покуту завдавати. А маса всіх народів потребує »вінди«, великої машини з міцними трубами й моторами, котрі вічно, безнастанно працюють. Колпж ми мали таку машину? Хто її збудував? Хто її де поставив? Хто показав, як вона має робити на нашім полі, котре тільки тут і там вперве заоране — зовсім як прерія...
      Жертвенність! Вонаж вимагає не тільки слова, але й систематичного діла: постійної орґанізації. Збірки повпнні бути систематичні і безнастанні. Вислід їх повинен бути списаний і все окремо виданий. Що йно тоді можуть дальші працьовнпки з таким впданнем у руках питати : Де імена тих, що не давали нічого, коли всіх кликали? Се буде виховуюча праця, обчислена на століття, яка не піде на марне. Тільки тоді вітер не рознесе даром голосу наших промовців по пустині. Тільки тоді витворимо публпчну опінію, яка допоможе виплекати благородний і вічно горіючий та незгоряючий кущ жертвенности. Тільки тоді матиме якийсь сенс клич: »свій до свого« — бо всі будуть знати, що »свій« се той, хто розуміє потреби своїх; імя »свого« буде в виказах жертвуючих. Інакше ніхто й ніколи не викреше загальної жертвенности, тільки поодинокі »вспишки«. А їх легко задусягь глумом
чужі аґенти і наші непотріби, котрі люблять називатися »критиками«.
      Коли вже говориться про жертвенність, то годі поминути сей страшний факт: Найстарше з українських культурних товариств Просвіта(у Львові, Ринок, ч. 10) має тепер усього на всього 5.366 членів, з того лише 844 жінок і дівчат — на близько 40 міліонів наших людий. Поза Галичиною має »Просвіта« тільки 89 членів, які живуть розкинені по широкім світі, хоч у Бразилії буде коло 50.000 Українців, у Канаді коло 350.000, у Зєдинених Державах північної Америки близько міліон наших. Приходу мала та мати всіх українських товариств від своїх членів за останний рік мало що понад 30 долярів.
      Так виглядає у нас орґанізація жертвенности без якої кождий нарід, навіть той, що вже має державу, мусить розсипатися й піти в поневірку...
      Не дивуйся, читачко і читачу, що я прп описі святині говорю про найріжноріднійші справи. Але та святиня — се властиво ґалєрія образів, яка викликає ріжні-преріжні думки. Та головно говорить та святиня про дві річи: 1) Про зорґанізовану пошану для свого і 2) про зорґанізовану жертвенність для свого. Держися свого і жертвуй на своє!Се невидна надппсь святині Мормонів на пустій прерії Альбертп, біля Скалистих Гір. Обидві ті річи лучпть поняттє »свого«. Для »свого« треба все зробити і все жертвувати — і думку і працю і життє. Бо інакше розсиплеться в порох сила племени твого, а з нею пропадеш і ти — в поневірці і болоті. Нагі приходимо на світ і без нічого відходимо зі світа. Ми тут тільки управителі того майна, яке посідаємо. Управляймож ним добре. Висша від людий сила (все одно, як її назвете: Богом, чи природою) поставила нас у ряди українського народу. І тому повинні ми дбати за нього під загрозою знищення й упадку. Дбати зорґанізованим способом. Бо одиниця, не оперта о свою масу, не значить нічого. Хочби мала на собі навіть царську корону, то сила її походить не від неї, але від її маси, котру сотворила висша сила, яка творить весь світ і народи. Се вже тому тисячі літ показувано в великім символі: раз у рік, у перший день місяця Араг-Рабуті йшли величезні процесії з Вавилону і Борзіппи до високої святині Е-Тімін-Ан-Кі (»Дім основи«, »Камінь неба і землі«), де великий-володар Вавилону в закритім місци дотикає образу Бога« — на знак, що від висілої сили має свій титул і свою владу на землі, а не сам зі себе. А та висша сила (все одно, як її назвете) має закони, які дала всему, що живе і не живе. Хто з живих не виконує їх, той гине й розкладається перед часом. Вавилон у теорії прекрасно розумів сей проблем. Але в практиці перестав Його виконувати, і тому він перед часом упав і пустинний вітер завіяв його чудові палати і святині. А тут на пустій прерії зявився відблиск його пізнання з тою ріжницею, що не цар, але кожда людина може дотикати образів висшої творчої сили і не руками, але очима.
      Наша українська нація се велике дерево, що має прекрасну землю під собою, але бурі постійно так потрясають ним, що воно не може розвиватися як слід. Треба йому сильного ядра. Ядро се зорганізована жертвенність. Будуймо її все, постійно, будуймо всі, мірмо вартість кождого з нас жертвенністю. 
      Але міримо її слушно. Мірилом слушности все було й буде те, чи підготовано нарід до жертвенности?
      Цілий рік дивився я в Канаді на те, як редактори українських національних ґазет, серед найтяжших для них обставин, та провідники орґанізацій світських і церковних причинялися до викликання прихильного настрою для позички національної оборони. І успіх був великий. А було се в однім із найтяжшпх років Канади, що прийшов по кількох роках неурожаю і по воєнній крізі, яка пхнула в довгі 90% наших фармерів і в безробіттє велику верству робітництва. Тут у чужині, де кождий чує, що він відірваний від дому і тому кождий цент дорожчий ніж у ріднім краю — давав наш добрий нарід, давав, що міг. Давали робітники мозолистими руками, з яких при тяжкій праці стікає чорний тер і піт горячий. Давали хлібороби, що своїм надзвичайним трудом зробили урожайний край з лісів і степів канадійських, давали сторники що цент до цента складали, давали свою лепту вдови і малі діти. Щирий, хоч убогий наш нарід, тільки треба йому чисто і правдиво вияснити справу. Він дасть іще на високу ціль, на свободу і державу.
      Клониться подорожник на далекій прерії. Час у дорогу, час. Ще ждуть на мене віча, на яких маю говорити про жертвенність до мас. Хоч колись здорові, груди вже болять, треба напружати голос і гортанку, щоби сяк-так скінчити діло, розпочате тут. 
      Атже кінчить святиню ґруиа Мормонів, — велику святиню на пустій прерії.
      Атже дивляться чужинці на післанця крівавої країни, чи збере він між своїми бодай таку суму, яку дали Мормони на один образ, на кілька квадрів аґату — до своєї святині біля Скалистих Гір...
      Авто рушило, за хвилину ми на шляхах прерійних. Знов чую снів робінів - червоношийків і бачу блеск прерійних лілій і диких сонішників.
      Дрібненький подорожник на шляхах прерійних — пригадує Україну, а мене мучить докучлива думка, як виглядають у нутрі мешкання Мормонів і як виглядають вони самі, ті люди, що побудували таку святиню. Чи вони подібні до наших людий — у себе дома? Прошу власника авта стати перед першим домом, про який він знає, що там живе Мормон. Стає перед гарною, богатою фармою, з гарним поверховим мешкальним будинком. Перед ним цвітник. Кругом добрі забудовання. Стукаємо. Відозвався дзвінок, але чи від нашого стуку, чи се знак, що не хотять пустити, — не знаю ні я, ні мій товариш, тутешній чоловік. Довго стукаємо. Мабуть нікого нема дома. Їдемо дальше.
      Знов стаємо вже перед менше богатою фармою Мормона. Мешкальний дім партеровий, майже при шляху (всі шляхи тут пільні). Перед домом троє гарних дітий. Питаємо їх, чи мама дома. »Дома«, кажуть і біжуть до середини.
      Стукаємо.
      Виходить молода, гарна і здорова жінка, літ 20—22.
      Мій товариш представляє мене як чужинця з Европи, який їздив оглядати святиню Мормонів і хотів би ще оглянути нутро мормонського дому, коли дозволить. Попросила нас без вагання до середини. Зараз у другій кімнаті побачив я другу жінку, приблизно в тім самім віці неподібну до першої. Краяла ножицями розложене на столі полотно. Розуміється, могла се бути своячка або знакома. Перша Мормонка показала нам весь дім, навіть спальню, чисте, біле, широке ліжко, над ним одинокий в кімнаті, невеличкий образ. Дім приємний, як і в наших фармерів, що доробилися вже.
      Їдемо далі.
      Знов стаємо біля фарми Мормона, побачивши на обійстю мущпну. Кажемо, що і як. Без вагання впроваджує нас до дому й опроваджує, представивши своїй жінці, старшій уже. Він сам доволі понурого вигляду. Дім ще нескінченпй, тому нелад.
      Більше ми вже не ставали при мормонських фармах.
      Ті люде зовсім такі самі, як наші, але в них вкорінена ідея великої жертвенности: дають чесно і правильно десяту часть свого доходу що місяця на потреби своєї громади. Се не жарт. З тим можна щось почати і чогось доконати.
      Я жалував, що не міг відвідати кождого Мормона в його хаті. Чорне авто летить по прерії рівній як стіл, так одностайно шепоче його прудкий мотор. А мені здається, що чую слова Франка:
      «Ми ті оферми, ті рекрути.
      Гарматне мясо на війну,
      Що їх неволя й голод лютий
      Жене за море в чужину.»
      В тім старенький виселенець зі спішської землі, що сидить похило в хаті, каже:
      — Мусить ще й моя стара поїхати до сеї церкви, аби подивилася на щось файне.
      Сказав і зараз таки виняв гроші «на ґазоліну», аби й собі причинитися до заплати за вражіннє. Думки мої відразу взяли ясний тон. Щось у душі задзвонило, як дзвони в ясний день у моїм ріднім місті. І привиділася з далека розколисана дзвонами дзвінниця при церкві Николая і дуже висока дзвінниця монастиря ОО.. Василіян і маленька,округла Покрова і далекий-далекий архистратиг Михаїл на кладовищи 
      за містом. Ще добре памятаю, як мене боліли ноги, коли я йшов до нього з матірю як дитина на другий день Зелених Свят і сідав відпочити на купу шутру при «цісарській дорозі”. А мама казала: “Тут остре камінне, уважай, дитино”.
      Прості слова старого робітника, котрого нужда вигнала також за море в чужину, а котрий тут діждався вже внуків — ударили в моїй уяві не тільки минувшість, але й будучність. Ударили так, як бє серце дзвона в обидві криси його. Бо бачу, що й сей старець молився в святині краси старенькими очима тай серце його також тронув промінь жертвенности, який бє у тій святині як ключ цілющої води, бє — з правдивого аґату, — з марморів Теннпсону, з ґранітів Нельсону, з дерева магоню й пташиного ока, з оріха й черешень, образів, яких він з роду ще не бачив, з 12 різьблених білих биків, з кождої плитки і з кождої квітки на зелених травниках її. Він без слова принуки дав «на ґазоліну» ще таки на дорозі під впливом краси, до якої ми його привезли.
      Значить, краса ділає навіть на дуже стареньких людий, що стоять над гробом. У тій хвилині я був певний, що тут на сій прерії повстане з головах наших людий велика програма творчости і жертв. І ті, що вірять у Бога, поставлять тут катедру в старім стилю батьків, яка їх піднесе у власних очах і в очах чужинців. Ті, що вірять, очевидно найздібнійші до будови. А й ті, що не вірять у ніщо, лише в порох і пару, що з людських костий виходить і щезае на віки — можуть поставити хоч одну, але добру школу і величаві бурси-інститути і театр блискучий і бібліотеку з книгами в рідній мові. Властиво в них повинно бути ще міцнійте бажаннє лишити слід по собі, бо сеж «закон природи”, очевидний усім: Лишає слід у лісі звірина, ідучи, лишає птичка слід ніжок на снігу, лишає навіть камінь, що котиться з гори, лишає слід вода небесна і навіть невловимий вітер шінук. Бо сеж закон природи. Той закон інакший для звірини й каменюки, а інакший для думаючої людини. Я вірю, що наше племя сповнить також закон — сповнить його по великій силі своїй і по великій здібности своїй, яка в нім напевно єсть. А се наступить тоді, як оживляться в нас позаникані нерви жертвенности і вправляться у правильний такт — по цілій кулі земській, де тільки живуть сини і дочки України.
      О якже вчить твір штуки!
      Всю науку святині збираю в одну науку, яку я хотів би розповсюдити від Кавказу по Сян і на всій американській тай азійській суші, де живе племя моє. Ось та думка:
      Котрий нарід у часі мпра не вміє згідно і постійно на народні ціли жертвувати свого майна, той в часі війни не вміє для себе жертвувати своєї крови і тому земля його стане жировиском чужинців,.майно його заберуть у нього вороги, а крови його синів уживати будуть як води — на свої ціли і свої побіди.
      Вже не видно за нами святині Мормонів із білого ґраніту, на пустій прерії Альберти біля Скалистих Гір.
      Кругом тільки степ безмежний, бездоріжний, палений сонцем, битий вихрами. А перед нашим автом вітер жене вирване з коренем перекотиполе. Воно котиться — подібно як надія на свободу мого рідного краю, що лежить у руїнах. А на тих руїнах лежать розбиті й мої надії — всі, буквально всі. І я почув, як із глибини грудий підходить біль. Але нараз щось здержало його в душі, мов дотик дивної долоні долі. Вона мов заговорила до мене: «Чиж я в сам час не показала тобі, що може зробити невелика ґрупа жертвенних людий? Розкажи се своїм!»
      Я відітхнув так свобідно, як колись на високім замку у Львові, або на київських горах над Дніпром, оглядаючи нашу прекрасну землю. 
      І почув я в собі таку силу, що здавалося мені, що не авто так летить по прерії без утоми, тільки я сам до якоїсь доброї ціли. То кристалізувалася в мені думка, мов якесь могутнє і живе єство. І немов кликала до мене: «Побачиш, що й молодь твого народу ще навчиться жертвувати на ціли цілої нації постійно десяту пайку свого заробітку».
      І ось у сороковім році життя мов якусь несподіванку відкрив я на степу наглядний доказ, що може осягнути свідомо зорганізована жертвенність.
      Мій товариш подорожі о. Кузьмак. молодий чоловік, із живими очима, каже: «І чому ми по виході зі святині не оглянули її ще раз зверха, щоби заокруглити собі суцільність вражіння?»
      Дійсно, ми не зробили сього як слід. Я тільки двічі або тричі оглянувся за нею побіжно, вже їдучи автом по прерії — з першого горбка. 
      Як велит сили, як памятник жертвенности і солідарности малої. Групи людий — стояла гора ґраніту і красок, стояла перла Канади, біла як сніг — на залитій сонцем прерії Альберти. Старенький виселенець узрить її ще раз, як приїде до неї зі своєю жінкою. А потому вже ніхто з не-Мормонів не побачить у нутрі її краси. Бо 26 серпня замкнуть Мормони на віки зелізні брами святині під одним бальком камяним. І тільки зверха зможе око чужого тішитися нею в день і в ночи. Бо як понура, чорна ніч упаде на безмежну прерію, тоді їх святиня буде також блестіти. Але не з нутра. Сильний   рефлектор з зовні метатиме на неї електричне світло і вона що ночи буде світити на пустій, темній прерії біля страшенно диких Скалистих Гір. З яким почуваннєм узрпть її в глуху ніч осінну здивований мандрівник, шо заблукає на бездорожній прерії, в осінних болотах... О якже мудро роблять Мормони, що на завше замикають свою святиню для чужих! І немов кажуть тим до всіх: «Як хочете краси, жертвуйте і будуйте. Вчіться від нас.»
      Чому ми не оглянули ще раз тої святині? Мабуть тому, що вона зробила за сильне вражіннє на нас і за богато кинула в нас думок, що як вир заграли в мозку. Я бачу її досі виразно перед собою, хоч кінчу сей опис уже далеко від неї на прерії Саскачевану, біля «Озера Червоної Ягоди», в малім містечку Гефорд, у домі панства Жеребків. Далека і висока святиня Мормонів стоїть передімною на травниках, на неперегляднпх преріях Альберти, на тлі дуже диких Скалистих Гір, уся з білого ґраніту, залита блеском сонця...
      Волод. Гнатюк.
      В справі української літературної мови.
      В попередних томах відновленого ЛНВістника помістив я ряд статейок про українську правоппсь, в яких спинювався на ріжницях між галицькою і придніпрянською правописею та вказував на їх жерело. Ті ріжниці завелися головно під впливом московської школи та московської мови на Вел. Україні. Придніпрянські інтеліґенти так зжилися з ними, що не тілько не відчувають їх чужого походження, але боронять їх, якби се були чисто українські прикмети, і не дають себе переконати  ніяким відмінним арґументам. Се не зміниться так довго, як довго не витвориться чисто національна українська школа та поки не розпічнуться всесторонні розслідп української мови та чужих впливів у ній.
      В отсих і дальших статейках хочу звернути увагу читачів на ріжниці в літературній мові Галичан і Прпдніпрянців, зазначуючи особливо, як і в правописи, московські впливи. Самі Придніпрянці не добачують їх, за те кожде слово, незнане на їх хуторах, уважають за польонізм. Дехто уважає польонізмом навіть такий український заіменик, як «сей»,  якого нема в польській мові (поль. ten = укр. той). Недаром же його прогнано з літературної мови і заведено «цей», хоч те «цей» повстало з от+сей, в якім тс злялося в ц (як богат+ство = богацтво), а початкове о  відпало і лишилося «цей». В говорах, де заховалися оба заіменики, «отсей» означає близший, а «сей» дальший предмет.
      Очевидно, нема ніякої потреби консервувати в нашій мові польонізми, як і всякі варваризми, але треба вказувати дійсні, а нетроєні.
      Не маючи претенсії на вичерпаннє предмету й матеріялу, хочу порушити проблеми, з якими стрічаємося найчастійше та які домагаються найшвидше полагоди.
      Зачну від імеників.
      1. Дієсловні іменики.
      В кождій мові є іменики, утворені з дієслів. Одна мова любить їх більше (прим, німецька), друга менше, тому в одній мові їх більше, в другій менше. Українська мова послугується також дієслівними іменинами, але не любить нагромаджувати їх побіч себе багато і волить заступати їх иншпми, коли вони є, коли ні, заступає їх окремими фразами або реченнями. Накопичувань дієсловних імеників робить нашу мову отяжілою, як ось у реченнях: «Голова поставив на обміркування зібрання питання про утворення комісії постачання» замість «Голова піддав зборам думку вибрати комісію для достав.»,  «На моє запитання, чи моглоб допомогти біді знищення бльокади, появлення краму, мені говорили» замість «На мій запит, чи моглоб усунути біду знесення бльокади і поява краму, мені говорили», «Останніми днями відбуваються засідання з приводу питання про нормальне жалування» замість «Останніми днями відбуваються наради над платнею».
      У деяких народніх говорах приходять також такі дієсловні іменики, але не дуже часто. В одній пісні читаємо:
      Поїхав двораченько на польовання,
      Пустив свого кониченька на попасання,
      А сам впав к сирій землі на отдихання.
      (П. Чубинскій, V, 3659).
      Розуміється, що сього в літературній мові "не треба наслідувати. Тпимчасом у придніпрянських виданнях повно таких дієсловнпх іменпків. Я виписав для прикладу ось тут ряд таких, що частійіне стрічаються й які можна дуже добре заступити иншими іменикамп, поданими побіч у скобках. Про вичерпаннє їх, розуміється, не може бути мови, бо для того потреба би уложити окремий словарець.
      Бестування (звірство, бестійство); 
      будування (будівля, будинок); 
      буття (побут); 
      верещання (вереск); 
      взуття (обув); 
      визискування (визиск); 
      вимагання (вимога); 
      виявлення (впява); 
      відання (заряд); 
      відношення (відносини); 
      вчиття (наука); 
      голодування (голод); 
      дивування (подив); 
      дихання (віддих); 
      експльоатування (експльоатапія); 
      задання (задача); 
      закуплення (закупно); 
      замирення (мир); 
      заохочення (заохота): 
      запитання (заппт); 
      зібрання (збір, збори) 
      зловживання (надужиттє); 
      злування (злоба); 
      зустрічання (зустріч); 
      командування (команда); 
      кохання ( = любов): кохання до 
      рідного краю; 
      лементування (лемент); 
      летіння (лет ; орлпний лет); 
      лєґалізування (лєґалізація); 
      марення (мрія); 
      мовчання (мовчанка); 
      моління (молитва); 
      навчання (наука); 
      невтяміння (незрозумілість); 
      отдихання (віддих); 
      питання (запит); 
      повернення (поворот); 
      полювання (лови); 
      попасання (попас); 
      посвідчення (свідоцтво); 
      появлення (поява);прохання (просьба); 
      ревіння (рев); 
      розважування (розвага); 
      розвинення (розвій); 
      розположення (розклад); 
      розпорядження (розпорядок); 
      роспреділення (розділ); 
      слабування (слабість); 
      служіння і служення (служба);согласовання (згідність),
      сперечання (суперечка);
      стогнання (стогін);
      тужіння (туга):
      тупотіння (тупіт);
      управління і управніння (управа);
      урчання (гуркіт);
      хпття (охота);
      шепотіння (шепіт).
      2. Іменики з окінченнєм ге, ин.
      В українській мові є дуже багато імеників, утворених переважно від імен власних осіб, мужчин або женіцин, які мають прикметникове окінчення -ів та -ин.  Вони були колись присвойними прикметниками і відмінялися як прикметники, колиж стали імениками, перейшли до іменикової відміни. В сім нема нічого надзвичайного, бо в староукраїнській мові всі прикметники відмінялися або в імениковій, або в прикметниковій (докладнійше заімениковій або зложеній) відміні. Нині перемогла прикметникова відміна іменикову, але з останньої полишалося багато слідів і в поезії уживаються доси поодинокі її форми. Прикметникова форма сивий,  ая, ое звучала в імениковій відміні сив, сива, сиво. В однині мужеського роду, бо лиш він нас тут інтересує, була така відміна: сив, сива, сиву, сива, сив, сивеш, сиві.
      Возьмім тепер два імена, одно з твердим, друге з мягким окінченнєм, пр. Іван і Гринь. Присвойні прикметики від них звучать: Іванів і Гринів та відміняються так:
      Іванів — Гринів кожух 
      Іванового — Гриневого кожуха 
      Івановому — Гриневому кожухови 
      Іванів — Гринів кожух 
      Іванів — Гринів кожуху
      Івановим— Гриневим кожухом
      Івановім — Гриневім кожусі
      Іванів і Гринів можуть одначе стати родипнпми прізвищами; тоді переміняються вони в іменики та переходять до іменикової відміни і відміняються інакше:
      пан Іванів — Гринів 
      пана Іванова — Гринева 
      пану Іванову — Гриневу 
      пана Іванова — Гринева
      пане Іванів — Гринів
      паном Івановом — Гриневом
      пані Іванову — Гриневу 
      Як бачимо, прізвища Іванів і Гринів відміняються як прикметник сив, або як іменик пан.  Ріжниця заходить тілько в пятім та семім відмінку, але й то тілько формальна. В пятім відмінку можемо зовсімпоправно сказати: Іванове, Гриневе, але без слова пане. В українській мові принято при слові: пане — класти прізвища в першім відмінку, як : пане Липа, пане Стефаник, пане Мартович, пане Куліш, пане Дорошенко, пане Глібів, замість: пане Липо, Стефанику, Мартовичу, Кулішу, Дорошенку, Глібове. В семім відмінку можемо побіч форми пані ужити також пану  (хоч перша частійша), а тоді оба іменики будуть мати однакове окінченнє: пану Іванову і Гриневу. Не все одначе прізвища мусять мати окінченнє у, але також і. Тоді вони годяться з першою формою: в пані Глібові, в пані Ковалеві.
      Побіч прізвищ із прикметниковим окінченнєм -ів маємо дуже багато назв місцевостий, що звучать так само, якось: Чернигів, Харків, Проскурів, Глухів, Стоянів, Сатанів, Радивилів, Львів: далі: Київ, Могилів, Почаїв, Миколаїв, Золочів, Летпчів, Жпдачів, Канів, Унів. І назви місцевостий відміняються як іменики, а не як прикметники: 
      Харків 
      Харкова
      Харкову
      Харків 
      Канів
      Канева
      Каневу
      Канів
      Харкове 
      Харковом 
      Харкові 
      Каневе 
      Каневом 
      Каневі
      Ось так належить писати і відміняти прізвища і назви місцевостий з окінченнєм  ів у літературній мові, а не інакше. Тимчасом що ми бачимо? В українських прізвищах на  ів уживають Прпдніпрянці два відмінки, перший і шестий, зовсім на московський лад. Вони пишуть: Драгоманов, Костомаров, Єфремов. Глібов, Русов, Вязлов, Дятлов, а навіть: Корольов, Кіселбов, Васпльов (побіч Васильїв і Василєв) та: Драгомановим,  Костомаровим (прим, він познайомився з Костомаровим), Єфремовим, Глібовим, Корольовим, Васильовим.
      При назвах місцевостий уважають більше на закони української мови і вже рідше подибуються такі форми першого відмінка, як Харков, Чернігов, Глухов; звичайно вонп бувають правильні, з окінченнєм ів. Шестий відмінок при назвах місцевостий є все правильний: під Харковом, Кпївом, Летпчевом, Каневом. Такий повинен він бути і при прізвищах.
      Багато баламуцтва вносять у літературну мову ріжні граматичні підручники, яких укладачі не розріжнюють часто літературних форм від нарічевих, провінціяльних. місцевих, від таких, що повстали під впливом чужпм, або анальоґії, уважають усі за рівновартні, трактують їх однаково і стараються підібрати для них граматичні правила. Наведу маленький приклад. Жаден Галичанин і загалом жаден Українець, що говорить з малку і думає по українськи, не скаже другого відмінка від  Львів інакше, як Львова. Деякі Прпдніпрянці говорять одначе й пишуть Львову (ба навіть Львіву!). На се граматик винаходить зараз правило : Односкладові назви місцевостий на ів можуть мати побіч окінчення а також у. Правило шириться опісля поміж читачами і вони починають уживати в письмі форм, яких властиво ніколи не було й нема.
      Так само коли граматик скаже, що форми: Канева, Каніва і Каньова рівновартні і їх можна рівнорядно уживати в літературній мові — замість одиноко можливої: Канева — він баламутить читача, занечищує літературну мову і стає на перешкоді уодностайненню її на всім етноґрафічнім просторі.
      Окінченнє -об замість -ів можемо писати тілько в таких випадках, коли хочемо зазначити, що власник прізвища належпть сам, або належали його предки до московської нації, а місцевість до московської держави, прим. Ґучков, бувший предсідатель думи, Ростов. Шестий відмінок мусить одначе і в тім випадку звучати по українськи: Ґучковом, Ростовом.
      Побіч імеників на -ів є ще в українській мові ряд імеників з окінченнєм на -ин, що повстали з прикметників. Говоримо: Бабин кожух, бабиного кожуха і т. д., але прізвище Бабин відміняємо: Бабин, Бабина, Бабинови, Бабина, Бабине, Бабином, Бабині. Так само відміняються прізвища: Панчишин, Костишин, Хомин, Думин; імена народів: Турчин, Сербин, Болгарин; доволі численні назви місцевостий: Хотин, Ніжин, Пирятин, Яготин, Лебедин, Обертин, Рогатин, Снятин; останні мають одначе accus. рівний nom.
      І тут прізвища пишуть Придніпрянці в шестім відмінку на московський лад: Бабиним, Хоминим, Леніним, Марґоліним — замість: Бабином, Хомином, Леніном. Таке писаннє з окінченнєм -им належить рішучо занехати.
