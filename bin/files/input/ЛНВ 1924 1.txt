Наш альбом.
П. Карманський.
Вампір.
Нераз, як темна ніч приспить Паранський бір
І сотні світляків розмітують огні.
В самітну шакару1 скрадається вампір
І з серця людського спиває кров у сні.
Не з серця жертви кров і серед хвилювань
Своїх шовкових крил всипляє біль ураз
І родить з жертви чар неземних раювань
І сонний мучиться й раює в тойже час.
Нераз, як пізна ніч приспить на чужині
Німу мою журбу й нашепче серцю сни.
В самітній шакарі являєшся мені
І вносиш в неї чар і пахощі весни.
Ясніє на душі і серце завмира
Від раювань, що їх твій прихід воскресив.
Прокинуся зо сну — і чую вампіра,
Що кров мою пючи. знов серце поранив.
Прудентопіль. 20. IX. 1923 р.

А. Падолист.
І. Плями.
З «Денника».
Розгойдалися, хвилюючись жита.
Вітер гладив їх прозорою рукою...
Розкуйовдилася сітка золота
надо мною…
Засоромлено сміється в житі мак.
З ним васильки шепотіли край доріжки...
Прислухавсь до співу заспаний будяк,
босоніжки…
Бачив: як зірвався перепел ураз,
Бачив: дівчина схилилась до васильків...
Ах... для них... для них… сьогодні день погас...
житиб тільки...
Мак в останнє блимнув, як червоний стяг.
Хтось зірвав його... маленькою рукою...
Хвилювалися розгойдано жита
в неспокою.
ΙΙ. Л Д.
Цілий день я слухав пісню жита...
А на що... на що я прислухавсь?
Та симфонія журбою сповита.
Обгортала спів мій оксамитно.
Що хвилево в сяєві купавсь...
Цілий день я слухав дивну пісню.
Щоб відкрить її чарівний зміст, —
Та довкола трелі благовісні
Мов низали степове намисто
Й руйнували загадковий міст...
А як жайвір іскладав молитви, —
Я впізнав, де схований мій біль...
Там, вперед поставивши свій щит, ви
Гостро дивитесь в чеканні битви
Серед житніх необсяжних піль...

Л. Жабко-Потапович.
Перший сніг.
Як тихо навкруги вмирає день поволі...
Зранку густий туман на чорні ниви ліг;
Ще вчора цілий день сміялось сонце в полі,
Тепер же темно там і сипле, сипле сніг...
Недавно як орли до волі-перемоги
Стреміли ми вперед, в чаруючий вирій,
Та сил забракло нам, зблудили ми з дороги,
Зневірились і враз не стало наших мрій...
Охляли раптом всі і тілом і душею,
І впертий ворог нас не зброєю побив,
А переконанням та вірою своєю,
Що переможе нас, юрбу німих рабів.
Так, ми раби, раби! І мовчки і покірно
Віками цілими чуже ярмо тягли;
Нас били, мучили, а ми і щиро й вірно
Своїм панам-катам служили як воли...
Ми вміли плакати, молитись та терпіти,
Та руку, що нас бє, покірливо лизать;
Чим ми були колись, яких батьків ми діти.
Не знали все життя, та й не хотіли знать.
Давно забули ми й про славні Жовті Води
І Конотопа вже не пригадати нам.
Бо ж ми росли в ярмі, без світла і свободи
Ярмо готуючи на спадщину синам.
Та ті підуть не в нас: із сталі і заліза
Їм викує серця і нерви — жах та гнів;
Вони підпалять світ від верху і до низу
І кинуть на огонь ганьбу своїх батьків.
Прокинеться народ від краю і до краю!
І вирветься з неволі на свобідний шлях — 
Недовго вже чекати: сонечко засяє
І стане казкою колишній рабства жах...
Та се буде колись, коли вже нас не буде,
А поки що... туман на нашу землю ліг,
І холодом скував нам голови і груди
І мрії золоті присипав перший сніг...
21. XI. 1923.

Софія Куликівна.
Шалапута.
Гей у лісі на березі
Вирізав я серця два,
А під ними у чертезі
Вирив букви: »3« і »Г«.
Перша буква, то Зенобій,
Сам себе я там назвав,
Друга буква, то Гануся.
Що її я покохав.
Гей у лісі на березі
Сяють з тиждень серця два.
Лиш під ними у чертезі.
Зміни букви »Г« на »К«.
То Катруся полонила
Моє серце в одну мить,
Тож з Ганусі я Катрусю
Поспішився ізробить.
Знов за тиждень... вже Маруся
Править серденьком моїм,
Дайтеж раду, як змінити
Букву »K« на 6укву »М«?...

Петро Франко.
Perla de America.
      Тату, татусю! Ми вже більше не побачимося. Коли читатимеш сей лист, то я вже стану поза межами всього земного. Не гнівайся, любий татку, адже ми були так сердечні, щирі приятелі! Чиж можна гніватися на друга, котрий по тяжкій, довгій, десятилітній дорозі, по пустині життя хоче спочити?
      Десять, десять страшних довгих літ минуло, коли ми в останнє бачилися! І як за той час змінилася, любий татку, Твоя доня. Мені тепер двадцять сім літ. Коли дивлюся в зеркало, тупим мутним зором дивиться на мене страшний опир.
      Не диво, таточку, що Ти мене сьогодня не пізнав, адже ми розійшлися лише на хвилину: Ти, щоби відбути свої двотижневі військові вправи, а я…
      Ми обоє були веселі і свіжі. Я сиділа в Тебе на колінах і пестила Твоє гладко оголене обличе.
      І ти також обголилася на сьогодня; яка в тебе оксамітна бузя! — сказав Ти — так, так пригадую собі з того часу кожде словечко.
      Любі, нескінчено ніжні почування вмів Ти висловлювати в звичайних для инших словах. 
      Ми не говорили про розлуку. Аджеж се мало тревати тільки хвилину. Два тижні. Звичайні військові вправи. Тобі, як лікареви, цілком легка задача.
      А мені…
      Я подала тісточка, густо посипані грубим кришталевим цукром. З чоколядово-пуншевим кремом. Твої улюблені.
      Але від цукру заболів Тебе зуб.
      — Доню, там у моїй шафці кокаїна.
      Я принесла малу фляшечку. О, я знала, що кокаїна усмирює всякий біль.
      Зуб в момент перестав боліти. Ти знов усміхнувся весело і зорі заясніли в твоїх очах.
      Татку, а звідки взялася кокаїна?
      ...Пишу в своїм на ключ замкненім покою, стори спущені, на столі світить отінена лямпа. В покою тепло. На столі під рукою блискучий «Record» на 10 кубічних центіметрів і мягенька блискуча склянна рурочка. Ся рурочка се двері із сього безвихідного покою.
      ...Манко Капак, божеський син Сонця, якого золоте обличе ясніло в найбільшій святині вірних Інків, у прастарих часах зійшов із камяних скель озера Тітікака.
      — Яке ярке світло було тоді у нас на веранді! А Ти оповідав про походження чарівного куща еритроксімом кока.
      Наче мрія стоять ті хвилини перед моїми очима.
      — За пів години відїжджу. Чи не будеш сама скучати?
      — Певно, шо буду, але маю книжки і Ти будеш писати. „Так, так, буду писати, а в тім небавом поверну.
      — Звичайні буденні слова, а яке вони мають для мене значіннє! Як я пестила і кохала їх. Усі мої чисті спомини звязані з ними. Звучали мені в ухах у найсолодших мріях, викликували і снували в моїй уяві найлюбійші образи. І хоч від сеї хвилини десять літ проминуло, стоїть Твоя постать мов жива перед моїми очима, а слова дзвонять у мойому серці.
      — Твої річи зложені, оповідай дальше.
      — Бідний і нещасний народ жив тоді на диких скалистих височинах Перу, Болівії, Тітікака і Арекіна. Безпросвітна праця лягла важким ярмом на червоних лицях. Твердий камінь тільки під упертим оскардом видавав золоті зернятка; рільник аж по двацяти годинах праці мав право впасти з утоми, а навіть погонич мусів перейти шість змін, заки міг звалитися з ніг, із яких каплями сочила червона кров. Але нарід Червоних Лиць твердо вірив у своїх богів і ждав від них полекші. У кожде свято жертв, коли знов один рік сходив із недосяжних білих верхів Кордилєрів у білосніжній намітці, яку жреці красили на червоно кровю людських жертв — благав народ помочі. І змилосердився бог сонця і післав їм свойого сина. І пішов божеський син у народ, приніс світло матері і розлив його на голови Червоних Лиць.
      — Прийшов наш Ральф і почав бігати по веранді. Оперся лапами на поруче гойдака, на якому Ти сидів і розумними темними очима дивився на Тебе, наче би хотів Тебе слухати. А коли Ти погладив його по голові, присів на задних лапах, опер голову на Твоїх колінах і не зводив із Тебе очий. Неначе би розумів, що в останнє слухає Твойого голосу.
      — І коли досі народ покланявся золотому образови, тепер зрозумів, що поклоняється животворній силі; коли досі мінер ломив скелю кремяним молотом, опинився тепер у нього в мозолистих руках залізний оскард; коли досі рільник орав кривим куснем дерева, обковував тепер свій плуг гострим залізом. Золотар, що працював кременем, узявся тепер до залізного молотка та долота і з під його мистецької руки виходили майстерні ланцюхи, кубки, жіночі прикраси і постаті богів. Син Сонця навчив Червоні Лиця правдивої віри, в правдивих богів. Я в найбільше свято, свято бога Сонця, прийшов і засів побіч велитенської золотої кулі, яка зображала могутність його батька, щоби обдарувати терпеливих працьовників та нагородити їх за витревалість.
      — Коли скінчу сей лист, буде по всьому. Ти показав мені дорогу. Ні, ні, се не була дорога. Ти остеріг мене: всяке добро раз надужите стає злом. Ти якраз держав блискучу вприсницю в руці, якою зробив мені першу кокаїнову інєкцію в передрамя — тямиш, як я Тебе про се просила? — коли Ральф загавкав і кинувся до воріт. Там стояв молоденький поручник із сусідства, гарний мов мрія, якого цілунки ще й досі чую на устах, коли зроблю собі порядну інєкцію тої роскішної кокаїни, того ліку-отруї, який із багна буденщини підносить мене до висоти мрій, серед яких живу. Мрії — мрії, вони давно вже стали для мене дійсністю. — Ану, друже, ходи, ми вже давно ждемо на тебе, шампан уже захолоджений, а на прощаннє чарочка сього перлистого напою не завадить. — Ромко зложив на моїй руці поцілуй, хоча я бачила по його очах, що бажає чогось иншого — а мабуть і Ти се помітив, бо вдаючи сердитого, сказав: Ну і деж та Марина з шампаном? і вийшов з веранди, а за той час наші уста злучилися в останнім солодкім поцілунку. Ні! Не в останнім. По кождім вприсненню вертають ті поцілунки, тільки ще виразнійші, відчуваю їх у повні, живу ними.
      — Втомлений життєм і працею дав найкрасший дар богів — дав зелений кущ коку. І від тоді не було релігійного свята, на якому би вдячні Червоні Лиця не почитали сього куща; бо голодний перестав відчувати голод, знесилений втому, нещасний своє горе, зболілий свій біль.
      — І не відчувала ніякого болю, коли ви оба відїхали, а щоби не плакати, вприснула собі кокаїну. З півтіни сумерку вернув мій коханий, вернули свіжі палкі поцілунки і пестощі, а Ти, татку, стояв побіч і усміх яснів на Твоїм обличі і я була безмірно весела й щаслива. А коли опісля вибухла війна, що з виїмком мрій усі мої надії поклала в могилу, коли Ти написав, що підеш на південний фронт, я скінчила скоро санітарний курс та хотіла йти до Твойого шпиталю. Алеж бо Ромко був на східному фронті і я пішла з нашим червоним хрестом до Туреччини. Помічником нашого шефа став молодий Турок, який скінчив студії в Берліні і прегарно говорив по німецьки. Шпиталь стояв на Ґаліполі, де кипіли завзяті бої із англійським десантом. Через шпиталь безупинно пересувалося безліч ранених. Тяжка праця загарбувувала всі мої сили. Нераз приходилося уставати всім серед ночі та переводити кільканайцять негайних операцій. Я деколи падала з ніг. А довкруги стояла роскішна турецька весна, а більбіль щебетав наче дома у вишневому садочку. Ахмет Ефендіна працював на рівні з иншими. Я подивляла його веселість і невтомність. Коли я питала його про причину деколи безмірної веселости, показував сміючись ряд блискучих зубів, клав праву руку на чоло і груди, виконував церемоніяльний турецький поклін і говорив: „Більбіль з України се моя таємниця! — І я не входила в його таємницю. Раз, коли Ромко робив службу в однім із фортів, а гук англійських гармат доходив аж до шпиталю, принесла почта лист від Тебе, що Ти важко хорий на пятнисту горячку. Надмір праці — ми мали під рукою свіжий транспорт ранених — пригнобив мене безмірно. Туга за нашим домиком, твоя недуга, рев корабельних гармат від сторони Дарданелів там, де був мій коханий, вічний несупокій за життє моїх найдорожших, надмір денервуючої відповідальної праці, звялили мою веселість. Я сиділа німа, нахмарена, коли приступив до мене Ахмет Ефендіна і по церемоніяльному привитанню запитав як звичайно:
      Чому хмара на обличі більбіль з України?
      Я махнула рукою. Він пильно - пильно подивився на мене, похитав головою і вийшов. Я знов попала в отупіннє із одиноким намислом нічого не думати і нічого не відчувати. Чи він відгадав мої думки? Мабуть так, бо в тій хвилі вернув і коли його рука приблизилася до моєї, я не противилася, хоча помітила в ній вприсницю. Легоньке вколеннє і за кілька хвиль зникла втома, зі смутку не остало ні сліду, вернула мені життєва сила й енергія. Я ходила, бігала, сміялася; що хвилини співала півголосом пісні. Ти вже не був важко хорий і Ромкови не грозила небезпека. Мій добродій зник і не показувався цілий день.
      — Плеканнє кущів і збір листя стояли під державною охороною. Але враз із даром поставив божеський син одну умову: тільки для нещасних, утомлених і хорих мій дар; мій проклін упаде на кождого, хто поважиться переступити закон потреби і помірковання. Як довго народ стояв під опікою мудрих жреців усе було добре. Але ось прийшли до землі крилаті каноа, із них висіли Бліді Лиця, що мали при собі грім, що проповідували любов і милосердє, а давали огонь і погибіль. У миг ока щезли нагромаджені скарби. Святотатська рука поважилася посягнути по само Сонце. Тисячами падали Червоні Лиця в обороні своїх богів — та даремно; вони переступили закон і погибіль була виписана на їх чолі. Але месть бога досягнула і Бліді Лиця: вони пізнали роскіш куща кока і скоро навчилися її надуживати. Не помогли заборони їх жреців і королів. Знищені плянтації відростали на ново і чортове зіллє стало знов даром неба — perla de America.
      — Я попала в тяжкий сон із чудовими переходами. В півсні я відчувала цілком виразно твою руку, як обіймає мене за пояс, відчувала поцілуї милого. Мої сни, мої мрії були для мене дійсністю. Я зрозуміла веселість Ахмета. Але доля зготовила для мене важкі удари. Десь на другий чи третий день привезено до шпиталю мого Ромка: куля з мітрайлєзи прострілила жолудок. Його очи помутніли, дрожав і говорив тихим умираючим голосом: зимно, зимно. Його колись свіже обличе було тепер блідо- сіре. Шеф оглянув його і сказав крізь затиснені зуби: " без надії ". Не бачив, що стою за ним. Не пригадую собі, що сталося зі мною. Але було воно недалеке від божевілля. І знов приблизився до мене Ахмет; маленьке вколеннє шпилькою, а за кілька хвилин забуттє, веселість, почуттє щастя. А потім важкий оловяний сон. Я пробудилася коло свого добродія. Розпука огорнула мою душу. Там десь у куті гинув безпомічно мій коханий, або вже помер по сильній дозі морфіни, а я ... Схопила револьвер, щоби застрілити Ахмета і себе, але він вихопив мені його з руки і придержав хвилину одною рукою. І знов легке вколеннє шпилькою.
      — Яйцевате маленьке листе коки збирається чотири рази на рік, сушиться на сонци, або на огни, від чого воно темніє або навіть чорніє і тратить цілковито легенький запах. Із сухого листя робиться малі кульочки, величини гороху. Листе перед ужитком змішується із попелом — кондра — або вапном і їх уважно пережовується. Одна кульочка вистає на десять хвилин. Вже в недовзі по зажиттю уступає почуттє голоду і втоми, відчувається новий приплив сил, свіжість ума, одушевленнє та радість. Для бідного Перуанця зробилася кока джерелом найліпшої радости, під її впливом зникає звичайна понурість, у слабкій уяві підносяться образи давної могутности. Але горе людині, коли пристрасть переможе потребу! Кокеро стає невільником своєї пристрасти. Тратить охоту до якої небудь напружуючої праці. Буденщина життя пригноблює його подвійно і найменша прикрість стає нестерпною мукою — і знов спасає його від неї маленька кульочка коки. Тікає від родини в сутінь праліса, простягається під деревом. Байдужний йому шум вітру, рев ягуара або пуми, чорна ніч не криє для нього небезпек у свойому нутрі, удар грому не будить його з півсну, а шум рясного дощу не доходить до свідомости. По двох-трьох днях невимовної роскоші вертає до хати блідий, із запалими очима, з дрожачими руками, нужденний, бо вертає до дійсности.
      — Перед повішеннєм уратувала мене шпилька. А потім? Наче дика фантасмагорія сплелася для мене дійсність із моїми мріями. Я стала любкою Ахмета. Ні — не Ахмета, але його кокаїни. Твої листи? Чи я їх одержувала? Приходили з початку рідко, потім частійше. Чи я їх читала? Складала всі до скриночки, яку всюди возила зі собою, яко спомин того світа, що перестав для мене істнувати. Я не читала Твоїх листів, бо боялася глянути Тобі в очи, а сама гадка про те, що треба буде відписати, накидала на мене жах. За намовою Ахмета перенеслися ми до турецького шпиталю, де мене ніхто не знав. За його намовою я померла. Так, татку, померла для тебе і світа. Я скористала з нагоди, що померла на тиф одна сестра, я узяла собі її документи, а мої із посвідкою смерти пішли до нашого конзуляту. Листи від тебе перестали приходити. Ахмет скоро мені опротивів зі своєю турецькою нетерпимістю. Хотів завезти мене до свойого гарему. Мені було все одно, але коли я не найшла скринки з твоїми листами, попала в лють. Він спалив її, чи може так просто кудись викинув. Заки ще ми виїхали, підсунула я йому склянну рурочку з кокаїною. Але з рурочки, де був розчин одного грама, я здерла етикетку, а наліпила її з иншої фляшечки, де була одна сотна грама кокаїни, його звичайна доза. Виїхав по вприсненню і не вернув більше. А я стала невільницею своєї пристрасти. Як довго тревала війна, мала я доволі кокаїни — за яку ціну, можеш догадатися. Я переходила з рук до рук. Кілько разів хотіла я покінчити таке життє, стількиж разів забракло мені сили! А одначе я не сміла думати вернути до Тебе. Як могла я станути перед Тобою такою, якою зробила мене пристрасть і всі життєві злочини? Бо моє життє стало безпереривним пасмом злочинів. Крім вприсниці мала я ще одну насолоду — месть. Я не мала сили прочитати Твоїх листів, реагувати на брутальність мущин, але коли божеська кокаїна зробила своє, я мала силу підмінювати склянні рурочки з фальшивими етикетами. Цілими роками ділає кокаїна, але в моїх руках була блискавкою. Я свої жертви не бачила ніколи більше. Вони відбували свою безконечну сієсту далеко від мене. Кілько разів приходила мені гадка покінчити зі собою — а приходила так часто, як часто стояла я коло поїзду, або на пароході — так часто мстилася я на своїх любках. Любов — се смерть, говорила я їм і дотримувала слова. — Мало по малу зникали мої румянці, голос утратив свою дзвінкість, уста побіліли, а кутики уст стали чорні. Таку страшну бачу себе в зеркалі, що стоїть переді мною на столі. Боюся тепер навіть глянути на себе. Так наче би на свою смерть глянула. А одначе не хочеться мені простягнути руку, щоби усунути зеркала. Так як не хотілося мені потягнути пальцем за язичок револьвера, якого дуло дотикало мого чола.
      Чим раз рідше лучалися ясні хвилі в мойому життю. В одну з таких хвиль поїхала я з Ню-Йорку до Галичини. Через агента розвідала я, що Ти знов дома. Захотіла Тебе побачити. Коли сиділа в каварні, Ти ввійшов нечайно. Наче блискавка стрясла мною. Гадки цілим клубком пронеслися мені в голові.
      Татку, таточку! Твоє волосє посивіло, а кілько зморщок зорало Твоє високе чоло! Сині очи гляділи живо — не великі сліди оставила божевільна війна на Твоїй міцній постаті. А я? Твої очи спинилися на хвилину на мені. Я сиділа наче задеревіла. Тепер тільки одна гадка опанувала ціле моє єство: пізнає, чи не пізнає? Але ти супокійно перейшов попри мій столик, спокійно взяв часопись і сів недалеко читати.
      Моє серце тріпалося, як спіймана пташка. В голові мішалося. Упасти тобі до ніг, благати прощення? Але ану-ж ти пізнав мене, пізнав мій стан і відвернувся від мене? Адже твоя донька померла.
      Померла безповоротно. Сидить її труп отут у покоїку і пише сей лист. Позове експреса і каже занести по адресі. А потім кінець. Остала ще мені одна склянна рурочка з фальшивою етикетою. Не маю вже більше нічого сказати. Надломую кінчик рурочки і витягаю чистий як сльоза розчин до вприсниці. Мої очи стрінулися з очима якогось опира, що сидить переді мною. Глянули на мене мутні, тупі очи, що поховалися глибоко серед якихсь темних ям. Ах! Ось! Моя рука вперве не задріжала. Що за роскіш! Ціла вприсниця увійшла під шкіру. Ще кілька хвилин, а очи оживляться, руки перестануть дрожати, всі турботи зникнуть. Я знов стану молода і люба, як тоді, коли ми були разом. Я знов почую на собі обійми милого, його поцілуї запалять мою кров — а коли поїдемо в пошлюбну подорож, лежати му в його раменах непорочною дівчиною.
      Татіку, татіку! — спаси мене!  
       Полонична, 27 березня, 1923.
      
      Іван Цанкар.2
      І. Петро Ковало.
      Хто знає ту гарну, стару історію про Петра Ковала ? Ви молодші ще її не знаєте і тому я вам оповім її так, як залишилася в моїй памяти. 
      Петро Ковало був сином халупника. Ще за молоду віддали його до богатого господаря за пастуха. Рано гонив він худобу на пашу, а в вечір приганяв її і так жив у мирі з Богом і людьми доти, поки його товариші пастухи не спізнали, що він слабосилий. А мав Петро тоненькі кости, тонкий стан і білу шкіру. Одного разу хлинули йому з очий слези і покотились по блідім лици. Се був його найбільший гріх. Людина з природи схильна до зла. Коли побачили пастухи ті слези, від тоді не мали ані одного ласкавого слова для Петра. Кому лише захотілося, той знущався над ним, бив його так з доброї волі, задля приємности. І дійшло до того, що він став попихачем для всіх, навіть для тих товаришів, що були слабші від нього. На останку дразнили його і насміхалися з нього малі діти, навіть такі, що ще ходять у сорочечках. Петро нікому не противився, на нікого навіть не замахнувся. Він знав, що тоді всі нараз скочили би на нього — раба, що збунтувався проти свого пана. Служив щиро і терпеливо. Не досить, що сповняв те, що йому приказували, але сам власновільно понижувався при кождій нагоді, думаючи в своїм чистім серци, що так зворушить людську закаменілість. Але не зворушив, бо щось такого ще ніколи не сталося. Чим святійша була його покірність, тим крутійші були його господарі. Нема солодшого напитку над слези бідних — хиба ще кров сиріт.
      Коли міра його терпінь наповнилася вщерть, згадав Петро Ковало, що на небі є Бог, котрий є справедливий. Був цілком сам, над собою бачив високе небо, що мило й ласкаво гляділо на нього. Він заплакав із дна своїх терпінь, клякнув і молився: 
      „Боже небесний, справедливий! Ти все бачив, дай мені сили! Я умру від усього того, як Ти мене не вислухаєш. Таж моє бідне серце вже так поранене, що на нім нема місця ані для однісенької рани більше. Для инших сонце, для мене ніч; иншим радість, мені горесть безкрая. Довго вже се треває, я струджений, не можу більше. Спаси мене, справедливий Боже, дай мені силу!
      Так молився. І небо змилосердилося та розтворилося. Ангел божий зійшов на землю і поцілував Петра Ковала в сні. І в тій хвили дістав Петро надприродну силу сього божого ангела. Прокинувшись, скочив бистро на ноги, протягнувся і гукнув із радости так голосно, що аж верхи в лісі зашуміли. Побачив дику яблуню, сильну деревину. Обіймив її нагло руками і вирвав із коріннєм, неначе би то не була кремезна яблуня, але слабонька трава. Так він пізнав і спробував свою силу.
      Прийшли товариші пастухи, щоби набити його за те, що цілу ніч переспав на паші. Петро вхопив одного правою, другого лівою рукою, підніс обидвох високо, потряс трохи ними і обережно поставив знов на землю. Товариші так настрашилися, що зі страху і з великого дива попадали на землю. І далі...
      Справді — а далі?
      Далі — нічого!
      Історія про Петра Ковала не має кінця. Вона губиться в мраці, без звуку і сліду... Нічого нам не відомо, як поводилося далі сильному Петрови Ковалови. Ні на письмі, ні в переказі не залишилося нічого про те, як зуживав він свою силу. Чи знущався і мстився над своїми немилосердними господарями і повернув їм однаковою мірою, чи може навіть запанував над околичними краями, воював і побивав зарозумілих ворогів на цілім просторім світі, неначе сам король Матвій1), зовсім нічого подібного не знаємо. Здається, що він вирвав лише ту стару дику яблуню, а опісля далі жив спокійно, тихий і покірний так, як уже був призвичаївся. Вірно слухав свого господаря, гонив його худобу на пашу з кусником хліба в хустинці, тай своєю силою служив товаришам і иншим людям, відповідно до їх приказів. І коли-б навіть добрий Бог не був зіслав свого ангела з неба, а навіть дав йому сам свою силу і безконечну власть, не знав би Петро Ковало, що з нею діяти, а може навіть була би вона йому на заваді.
      Справді і сила заваджала би йому, він не міг би її знести і був би задля неї сумний, невеселий.
      Бо Петро Ковало мріяв, мріяв про силу, любо мріяв підчас теплих, літних днів у тіни тої дикої яблуні. А подоби, що він бачив у своїх мріях, були такі гарні й милі, що його обійма жах на думку, колиб вони могли оттак нараз здійснитися і не було би більше мрій. Таж коли б не було твердої праці, терпіння і покори і болів — то звідки взялибися мрії? Господь Бог прозрів його до дна і тому у своїй мудрости та справедливости усміхнувся до нього теплої ночи і післав йому свого ангела.
      Здається мені, що я недавно бачив його — Петра Ковала, як стрімким, глинковатим вивозом воліче велику вязанку дров для свого господаря. Відсапнув собі трохи, глянув против неба, втер долонею чоло і волік, волік далі. Я оглянувся за ним і сам не знаю, як се сталося! Я розплакався з жалю й сорому...
          1)“Король Матвій” героїчна постать у словінській нар. поезії.
      
До Мецената.
(За Горацієм, ода І, І.)
Меценате, кназівського роду дитя,
Ти підпоро співців, насолодо життя!
Моя думка летить у минулі часи.
Як ще ти був захистником творців краси.
Хто радів, як на ігрищах куряву збив
Колісницею й пальму за те заробив:
Хто вдовілля шукав у прихиллю юрби
Та, здобувши уряд, позбувався журби:
Хто лібінським зерном набивав шпіхлірі;
Хто свій хист і талант закопав на рілі;
Хто, купцюючи. скарбів за морем шукав:
І бувало, його гураґан налякав
Не на жарт, та він наново ладив судно, 
Хоч нераз міг у ньому спуститись на дно;
Хто розради глядів у старому вині,
Хто в безділлі, а хто у проклятій війні,
Бо таборне життє та воєнні трубки
Бадьорили його буйнокрилі думки;
Кого день морозний, ні жіноча любов
Не зуміла стягнути з далеких дібров,
Де сернюк полохливий томив собачню,
Або дик поривистий попавсь у матню;
— А співця прочитан і тіняві гаї,
Де з сатирами німфи таночки свої
Виводили, з богами рівняли, коли
Жоломійку тай кобзу ще Музи дали.
А як ти, Меценате, його зачислив
До співців та прихиллєм своїм наділив.
Він у щастю знімавсь у безмежний простір
І високим чолом доторкався до зір!
Меценате, князівського роду внуча,
Твоє прізвище декого й досі квітча;
А вже всякий тобі, хоч який адвокат,
Безумовно чваниться, що й він „меценат”.
Та куди їм до тебе? Й не вмились вони!
Меценаство у них — се ті ялові сни,
Що їх ловлять усі молоденькі співці,
Перші ліпші нездари і справжні мистці.
Та тепер, бач, такі безідейні часи:
„ Меценати “ не знають, не люблять краси!
Цілим серцем пірнули в сусідське багно
І з гидоти людської розводять майно.
Через те їх тепер не побачиш ніде;
Поза судом і пальцем ніхто не зведе.
Через те і співцям не до співу тепер,
І могутній розгін припинився й завмер.
До Меркурія рад би дібратись усяк,
Щоб на гірші часи наповнити кулак...
І на ві що ти їм своє прізвище дав,
Меценате? на ві що про тебе згадав
Твій вигідний Горацій? Ти був патріот!
Як далеко від тебе відбіг той народ...
Опоганили прізвище славне твоє.
Як би знав ти, яке в нас видовище є :
„Меценат” за кишеню й за шкуру дріжить.
А народня будівля в руїнах лежить...
16. IX. 1923.

Пер Бенуа.
Шлях велетнів.
(Продовженнє).
Розділ VIII.
Вечера у Доріяна Грея
      “Справді — говорив далі капраль — я думаю, що без вина ми залишилиб наші кістки в окопах.
      — Капралю — сказав мій дядько Тобі — блискаючи очима — для жовніра нема красшої могили. 
      — Я волів би иншу — одповів капраль...”
      Я відклав Tristram Shandy на столик біля мого ліжка і підтягнувши ковдру до самісінького носа, почав собі роздумувати. Яка цікава книжка! В ній видно і Молієра і Раблє. Імя одного з героїв взято з Шекспіра... Але не зважаючи на се все, я не міг не ствердити, що сей Tristram Shandy, се симпатична книжка, а навіть оригінальна. Стараючись вияснити собі сю суперечність я згадав про дарунок, який отримав коло двацять років тому в Марселі від одної молодої пані. Се була бльондинка з коротко обтятим волосєм. Вона подарувала мені забавку з географічних кубиків, з яких, перекидаючи їх на ріжні боки, можна було скласти карти двох Америк, Азії, Европи, Африки, Океанії, одним словом — усього світа.
      Рев бурі перервав мої думки. Вже тиждень як вітер і дощ не ущухали. Навпаки вони скаженіли з подвійною силою. Здавалося, що хтось зовні шарпав і рвав віконницями. По замку розходився немов якийсь таємничий стогін. І серед сього галасу якось дивно ляла своє непорушне світло елєктрична жарівка, що освітлювала мою кімнату.
      Коли в хаті все нерухоме, найменший рух якоїсь річи зразуж притягає до себе увагу. Так сталося з засувом, що замикав двері, які виходили на коридор. З неприємним почуттєм, яке легко собі уявити, побачив я, що засув пересунувся з права на ліво. Його приводили в рух з надвору ключем у замку, якого я спершу не зауважив. Потому мідяна клямка піднеслася. Чорна шпара з гори до долу перетяла по середині двері, які безшумно відчинилися.
      До кімнати увійшов п. Ральф.
      Я підвівся на ліжку. Він підійшов до мене.
      — Що таке? — запитав я, навіть не обурюючися на його занадто свобідний спосіб робити візити.
      Він поклав палець на уста.
      — Одягніться.
      Що сталося?
      — Тихо!
      Він указав на перегороду.
      — Сусід не повинен чути.
      Я встав і тремтючими руками почав шукати одягу.
      — Капці, сподні та отсей плащ, прошепотів п. Ральф. — Сього вистане. Не маю наміру вести вас на поле. Ходіть зі мною.
      Я скорився. Будучи вже в коридорі він старанно зачинив двері на засув. Лише які дві хвилини був він у моїй кімнаті.
      Ми спустилися великими сходами в діл. Дорогу освітлював він елєктричною ліхтаркою. Тепер ми були в курильні. Він засвітив світло.
      Я зауважив, що п. Ральф був блідий. І ся блідість у сього чоловіка вразила мене.
      — Але що сталося? — повторив я.
      Він відповів:
      — Те, що роблю, беру цілком на себе... Я рішив, що зробити се є моїм обовязком. Чи ви зумієте лишитися цілу годину не рухаючись і не зраджуючи ні одним гестом найменшого схвильовання?
      — Постараюся.
      — Мусите мені се обіцяти. Коли не можете, прошу вертати до себе.
      — Я обіцяю.
      — Добре, ходім.
      Ми підійшли до високих дверий.
      Сі двері — сказав п. Ральф — ведуть у кімнату графа д’Антріма. Його Милість спить. Я маю його збудити. Але перше я запроваджу вас. У ногах його ліжка є темний куток. Там знайдете табуретку. Сядьте на неї. І не рухайтеся, аж поки я не дам вам знаку вийти. Звідти ви бачити мете, а головне чути мете все.
      Він додав:
      — Клянуся, що Його Милість не знатиме про вашу присутність. І слова, що ви їх почуєте, не почує ніхто окрім вас. Колиб граф д’Антрім знав, що ви там, він не поваживбися говорити. Він не хотів би, аби ви подумали, що він грає комедію. Чи ви готові?
     — Так.
     Він узяв мою руку і стиснув її. В той самий час він на пів розчинив двері.
     В хаті панувала пів темрява. Праворуч видно було алькову, велике ліжко з колюмнами і бальдахіном. На комоді нічна лямпочка.
     Я йшов слідом за п. Ральфом. Він указав мені те місце, де був табурет, якраз між стінкою алькови і ліжком. Тихенько я чкурнув туди і сів.
     Покій, що освітлювався ледви блимаючим світлом лямпочки, став яснійший. П. Ральф засвітив елєктричну жарівку. Але й ся жарівка під темним абажуром не давала багато світла.
     Одначе я міг уже пізнати графа д’Антріма.
     Випростувавши груди, він лежав на великих подушках і здавалося спав. Я бачив його довгі руки, що лежали просто на ковдрі, його сиве волосє, жовті мязи його шиї, дивний вираз облича, вираз терпіння і спокою. Він дійсно спав. Але зараз він одчинив очи: п. Ральф торкнувся його руки.
     — Ральфе, що є?
     — Я вважав своїм обовязком розбудити Вашу Милість. Справа так важна, що певно не може чекати до завтрішнього ранка.
     — В чім річ?
     Ваша Милосте, сер Роджер тут.
     Обличе графа (його не спаралізована частина) здрігнулося.
     — Що ти кажеш?
     — Сер Роджер тут, Ваша Милосте.
     — Де він?
     — В сальонику.
     — Колиж він прибув?
     — О пів до дванацятої. Тепер є північ.
     — Чи хто бачив, як він увійшов?
     — Ні, Ваша Милосте. Він дістався до парку, видрапавшися на скелю. Потім обійшов замок наоколо і застукав в єдине освітлене віконце в партері, в бюрове віконце. Там був тільки я.
     — Якже він опинився тут?
     — Коло пятої години нині в вечері висів він на беріг із німецького підводного човна і просто прийшов до замку. По дорозі не спіткав нікого.
     — Чи не сказав тобі ще чогось?
     — Нічого мені не сказав, крім того, що хоче бачити Вашу Милість як найскорше. Він чекає в сальонику, коло огню, бо змок від дощу, поки дістався до замку.
     — Заклич його.
     На плечі старого п. Ральф накинув футряний плєд. Тепер видно було тільки сей трагічний непорушний профіль.
     Управитель вийшов.
     Я не ворухнувся. А навіть коли би рухнувся, то шум вітру безперечно заглушив би рипаннє мого табурету. Граф д’Антрім лежав так само нерухомо. На столику обік ліжка стояла склянка з блискучого кришталю, з довгою ложкою з позолоченого срібла, яка через рефракцію була ніби зломана по середині.
     Якийсь тихий шелест. Се увійшов п. Ральф. А з ним і гість, якого поява в сей пізний час так стурбувала графа д’Антріма і його управителя.
     — Роджере, ти тут! Тепер!
     — Мільорде, мільорде!
     І гість, не дивлючись на крісло, що йому підсунув п. Ральф, упав на вколішки перед ліжком. Він шукав руки графа, безнастанно повторяючи:
     — Мільорде, мільорде!
     — Заспокійся ! — сказав граф.
     А потім звертаючись до Ральфа:
     — Залишіть нас...
     — Очи мої, мої уха були напружені, щоби не опустити ані одного руху, ані одного слова. Велика драма вже почалася.
     Я почував, що щоб я вже не почув більше, ніщо не буде так зворушуюче, як ся сцена.
     — Ти тепер з Берліна, Роджере?
     — Так, з Берліна, мільорде.
     — Як ти приїхав? На що ти приїхав?
     — Я був хорий, так, хорий. Я був у санаторії. І власне там довідався я тому вже два тижні, точно 6 цвітня, що повстаннє повинно вибухнути в Великодний понеділок. Я гадав, що повстаннє при теперішнім стані річий було би божевіллєм; що треба все зробити, аби йому перешкодити. От я й приїхав.
     Отже, Роджере, німецький уряд дав у твоє розпорядженнє один зі своїх підводних човнів тільки на те, щоби позволити тобі явитися сюди й ударемнити повстаннє, якого вибуху Берлін має стільки причин бажати? Як се справді так, то граф Плєнкет мав рацію: Німецький уряд безневинно обріхують.
     Сер Роджер кусав собі руки. Його голос, рухи, погляди зацькованого звіря — справляли вражіннє дикого божевілля. На нього страшно було дивитися.
     — Мільорде, ах! не глузуйте!
     — Заспокійся, Роджере, і поясни мені все!
     — Пояснити, мільорде? Добре, я поясню. Але з початку скажіть мені, що мої відомости неправдиві та що моя подорож, що безперечно коштувати ме мене життя, непотрібна. Скажіть мені, скажіть, що у Великодний понеділок повстання не буде.
     — Воно буде, клянуся тобі! — відповів граф.
     Гість застогнав.
     — Але сеж божевіллє, божевіллє! — повторяв він.
     — Можливо — сказав граф д’Антрім. — Але чи моя память зраджує мене? Чиж не ти сам писав колись: «У той день, коли наш перший німецький товариш вступить на ірляндську землю; в той день, коли перший німецький воєнний корабель гордо оратиме филі ірляндського моря під ірляндським прапором, у той день згине багато Ірляндців. Але вони спічнуть у Бозі, з певністю, що Ірляндія жити - ме.» — Ні, моя память мене не зраджує, сі рядки належать дійсно тобі. А тепер ти називаєш божевіллєм повстаннє, яке має вибухнути? Певно тому, що твої надії, Роджере, тебе завели; тому, що ти нам не привозиш тої допомоги, яку ти нам обіцяв і якої зрештою ми в тебе не просили.
     — Не мучте мене! — прошепотів сер Роджер.
     — Що ти зробив у Німеччині? — сумно запитав граф д Антрім. — Що ти приобіцяв? Що дали тобі?
     — Я нічого не приобіцяв — скрикнув той з болем у голосі — я не мав права на те. Я числив на обіцянку Wilhelmstrasse3), що вона вистудіює ірляндські домагання, і що в день мирової конференції ірляндське питаннє буде інтернаціоналізоване, та що...
     — Дитино! — сказав граф. — Справді Німці булиб дуже наївні... Вони понадавали тобі гарних обіцянок. Се була їх роля, і я се оправдую. А в замін вони нічого від тебе не вимагали ?
     Сер Роджер не відповів
     — Я чув — невмолимо продовжував граф — про твою акцію серед полонених ірляндських жовнірів у Німеччині. Про те, як ти хотів створити ірляндський легіон, який з допомогою Вільгельма мав би битися за ірляндську справу під зеленим прапором із золотою арфою. Католицьким панотцям у Німеччині доручено тобі допомогати в сій справі. Скажиж мені, Роджере, з тих трьох тисячів наших хлопців, що сидять там за дротами в своїх клітках — скілько з них відгукнулося на твій заклик?
     — Сер Роджер схилив голову.
     — Пятьдесять пять — прошепотів він.
     — Пятьдесять пять — повторив граф д’Антрім — пятьдесять пять. От так прості й неписьменні селяне з Мінстеру і з Конауту не дали себе одурити там, де ти дав себе злапати. В той час як наші міркування і наша мудра казуїстика часом дурить нас, вірний інстинкт народу не дозволить йому збитися хочби на йоту з правої пути. Але чиж скористав ти хоч із науки, що тобі дали бідні Irish Fusiliers?
     — А так, як бачите. Скористав, бо вернув сюди. Я хотів, щоб тут знали, що Ірляндія не має сподіватися німецької допомоги і що повстаннє повинно бути відложене. Ризикуючи своїм життєм, мільорде, приїхав я сюди.
     — Так, ти приїхав, Роджере, безперечно... Ти прибув до нас на підводному німецькому човні. Чиж Німеччина має надмір сих човнів, яких стільки топлять, що заризикувала ще одним лише для того, щоби зробити тобі приємність — що кажу я?— щоби дозволити тобі зявитися тут і відкликати повстаннє, якого бажати вона має стільки причин ?
     — Сер Роджер мовчав.
     — Відповідай-же, Роджере, — поважно сказав граф: Ніколи ще час не був такий дорогий.
     А коли гість усе ще мовчав, він додав :
     — Щож ти їм сказав, щоби вони тебе випустили, щоби вони тобі допомогли ?
     — О — я зреванжувався — відповів гість. — Я сказав їм, що вертаюся до Ірляндії, щоб викликати революцію.
     — І вони тобі повірили ?
     — О, вони повірили, мільорде. І зразуж дали те, чого я навіть не просив.
     — Що?
     — Цілий транспорт з рушницями та муніцією, під невтральним прапором.
     Страшна, здорова рука графа д'Антріма висунулася з під футра. Я побачив її, сю руку, худу й білу, ніби висхлу.
     — Де сей транспорт ?
     — Він має прибути, мільорде. Він ішов за підводним човном, що привіз мене.
     — Боже мій! — прошепотів граф.
     Настала хвиля трагічної мовчанки.
     — Мільорде, що з вами? — тихо спитав сер Роджер.
     — Що зі мною? — вимовив граф д’Антрім — що зі мною?
     Його плечі дріжали.
     — Отже, Роджере, ти гадав ошукати Німеччину? Нещасний! Сеж вона тебе одурила, одурила як маленьку дитину!
     — Що ви хочете сказати, мільорде ?
     — Що ти зробив, Роджере ? Що ти зробив ?
     — Ви-ж самі признаєте, мільорде, що не міг я покинути Німеччину, заявивши, що їду перешкодити повстанню. Я мусів подати иншу причину.
     — Але-ж се повстаннє буде, Роджере. Присягаю тобі, присягаю ще раз! Будьже ж гордий. Ти вчинив усе, що лиш можна було зробити найгіршого, щоби зменшити його успішність! Якщо сей транспорт уже видно з наших берегів, — а на жаль він не повинен уже бути далеко! — то найдалі за дві години буде в руках Англійців. Чи ж ти забув, що британська фльота пильнійше стереже ірляндські береги, як ворожі? Привозиш, Роджере, нашим ворогам аргумент, за який вони дорого заплатили би. Повстаннє наше проти Англії не повинно одпихати од нас симпатії її союзників. В союзі-ж із Німеччиною ми стаємо для них зрадниками. Ось, що ти зробив, Роджере.
     Сей болісно застогнав.
     — Мільорде, мільорде, я приймаю ваші докори. Але признайте бодай, що я мав рацію, та що се повстаннє — чисте божевіллє, що його не повинно бути.
     — Воно буде.
     — Воно буде? — скрикнув сер Роджер. Але щоби так говорити, мільорде, треба, щоб ви вірили в його успіх. Покляніться, що ви вірите в його успіх. Як що ви дасьте сю клятву, мільорде, то я думати му, що ви збожеволіли. Але ані мій подив, ані моя повага до вас через се не зменшиться. Коли-ж ні...
     — Коли-ж ні, Роджере?
     — Присягніть, мільорде, благаю вас. Ах, ви не присягнете. Ви не вірите в успіх. Яким же ж правом, тут з сього ліжка даєте наказ — сей страшний наказ, який засуджує стільки молодих екзистенцій на страту?... їх кости згниють у землі, а ви не будете навіть свідком їх непотрібної посвяти.
     — Мені здається, Роджере, що ти мене судиш ! — сказав граф д’Антрім.
     Сер Роджер не міг одповісти. Схрестивши руки, сховавши голову в футрі, що лежало на ліжку, він ридав.
     — Нічого не шкодить — говорив далі граф і його голос був повний незвичайної гідности і смутку. — Маєш право говорити до мене так. Змусив мене, — мушу визнати тобі мій страшний біль, страшний біль чоловіка, якому вік і недуга перешкоджують взяти участь у боротьбі, до якої він кличе инших. Бо ся боротьба є свята, потрібна й неминуча. Бодай тобі, Роджере, ніколи не доводилося пізнати сих мук. Крівавим потом обіллюся, а наказ стати до зброї дам з такою силою і точністю, як би сам міг зброю носити. Але дам сей наказ з розпукою в душі, якої ти уявити собі не в силі. А ти так говориш до мене.... Та я не гніваюся на тебе. Розумію твоє зденервованнє, в якім ти жадав від мене, щоб я оправдався перед тобою... До того-ж я знаю, що на чужині, далеко від своєї землі, тратиться ясний погляд на те, чим живе нація. Чи ж ти забув, Роджере, текст, з якого ти вчився читати? Чи ти забув пророцтво Донегаля ?
     Сер Роджер підійняв голову.
     — Пророцтво Донегаля, мільорде? — сказав він, ніби здурнілий. Ви лякаєте мене. Ви мене допроваджуєте до розпуки. Як може єднатися в одній людині найделікатнійше розуміннє всього модерного з дитинним фетишизмом старих казок? Пророцтво Донегаля! Чого ви чекаєте од сієї бідної лєгенди часів лучників із Кресі, в епоху кулеметів і важкої артилерії? А завтра, завдяки їй Деблін стояти-ме в полумени. І ми будемо подолані, мільорде, подолані!
     — Я певний того, Роджере, так само як і ти. І власне тому відчуваю я сей страшний біль, про який я тобі говорив. А одначе не зважаючи ні на що,  щось  вийде побідником з сеї боротьби, і се  щось  є душею Ірляндії. Вона вже завмирала, вона вже гинула, Роджере. Наші ліберали волочили її по англійських зібраннях. У безплідних парляментарних базіканнях О’Коннеля, Парнеля, Редмонда стратила вона культ твердого чину, що визволяє, відроджує. Час угодовства минув. Від часу до часу потрібно, щоб нарід відновив договір, що звязує його з одвічним ідеалом нації. Отже, коли я тобі що йно говорив про пророцтво Донегаля, то не даремне. Для тебе і для мене пророцтво Донегаля не може бути нічим иншим, як символом. Але для тих простих, які вмирали на протязі вісьмох віків і які мають загинути завтра, се пророцтво є живійшою дійсністю, ніж ти, ніж я, які за кілька годин можуть обернутися в порох. Чи-ж я, чи-ж ти, Роджере, маємо право погорджувати ними, отсими простими, що навіть у німецькім полоні не стратили ясного погляду на справу? В той час, коли тебе, Роджере, використали для чужих цілий, коли з тебе глузували, вони, сі прості зрозуміли, що рушниця, яку їм давали до рук, не призначена для визволення батьківщини. Вони не зловилися в ту лапку, в яку попався твій здоровий розум. Супроти тебе отсі простаки мали рацію. Ото-ж тому то, Роджере, у найблизший понеділок о першій по полудни, в той час, як буду тут, тримаючи руку на старому серцю, що готове розірватися від запалу і від безкрайного суму, в той час рушниці наших добровольців у Дебліні привитають день, в якім має сповнитися священне пророцтво.
     Сер Роджер підійняв голову.
     — Я буду з ними, мільорде — сказав він.
     Граф д’Антрім глянув на нього зі смутком.
     — На жаль, Роджере, ти знову даєш волю мріям. Ти не будеш, ти не можеш бути з ними.
     — Я не буду з ними?
     — Я знаю, що вимагаю від тебе страшного — сказав граф: смерти, смерти під чорним покривалом, на кінци ганебної шворки, замість смерти відважних борців під чистим небом. Але знаю, що жертву, яку покладаю на тебе, ти принесеш на щастє тої Вітчини, яку кохаєш понад усе.
     — Мільорде! Що ви говорите? Се страшне.
     — Страшне, Роджере, але неминуче. Слухай, ти мене зрозумієш. Твоя присутність серед наших жовнірів була би для наших ворогів доказом якогось союза між нами й Німеччиною. Не старайся, прошу тебе, доглянути в моїх словах якоїсь дитинячої ненависти до Німеччини. Мої особисті симпатії мусять мовчати, коли йде про інтереси моєї країни. Колиб я уважав, що Німеччина моглаб нам прислужитися, то ніхто так горячо, як я, не боронив би ідеї сього союза. Але я уважаю, що вона може нас тільки скомпромітувати. Із за кількох марних мавзерів, кинутих з ласки, Ірляндці не виречуться тої великої моральної сили, яку дає факт, що вони  самітні  борються зі своїм гнобителем. Давид ішов голий і неозброєний проти Ґоліята і побідив його. Бо така була воля Господа, щоби він побідив. Але колиб його, забив велитень, закутий в залізо, то його поразка булаб не менше славна, як його побіда. Боротьбу, що розпочинаємо, не належить зводити до рівня бунтів якихсь мароканських племен, які за угоджену ціну викликують агенти з Wilhelmstrasse.
     — Щож маю вчинити? — спитав сер Роджер, ледви чутним голосом.
     — Ти переночуєш тут і постараєшся сном набрати сил, яких потребувати меш для твоєї Голготи. Сьогодня досвіта відпровадить тебе Ральф до Трелі. Треба, щоб ніхто не знав, що ти прибув сюди та що ми бачилися. А в Трелі ти підеш до людий, яких свідоцтво може знайти послух перед англійським судом. Ти розкажеш їм про мотиви свого повороту і про те, що з нашого боку було божевіллєм числити на Німеччину. Постарайся зробити се як найкрасше. Не занедбай додати, що рушниці посилає нам Німеччина тільки для того, щоби нас скомпромітувати тим. Учини все можливе, щоби зменшити те лихо, яке причинила нам твоя необачність.
     — Я скорюся — сказав гість.
     Граф д’Антрім глянув на нього:
     — Дай твою руку, Роджере — схвильовано сказав він.
     Сер Роджер поцілував руку, що йому простягнув старий.Граф тяжко зітхнув.
     — Роджере, Роджере! Яка страшна річ обовязок, як тяжко пізнати його! Ось тут у сій хаті є нас два... Ніколи не мали ми иншої думки, як тільки про щастє рідного краю... А дивись, з якою пристрастю поборюємо ми один другого!
     Він потряс дзвоником, що стояв на маленькому столику поруч зі склянкою. Сер Роджер підвівся, хитаючись.
     Появився п. Ральф.
     — Приготуйте кімнату серови Роджерови — сказав граф. — Він мусить бути у Трелі ще перед пятою годиною. Я числю на вас, Ральфе. Обудіть його вчасно і відпровадьте.
     Обидва вони вийшли4. Я залишився сам на яких пять хвилин із графом д’Антрімом. Він закрив очи. Тепер з сього суворого облича зник усякий вираз. Навіть не видко було й сліду тих зусиль, які він собі що йно завдавав.
     Пан Ральф повернувся і згасив елєктрику. Покій освітлений лише нічною лямпкою знов став майже чорний. 
     Підійшовши до ліжка, Ральф ухопив мене за руку. Навпомацки провів він мене до дверий.
     Ральфе ! — кволим голосом закликав граф.
     — Я зараз вертаюся, пане, зараз вертаюся.
     Ми опинилися в коридорі. П. Ральф дав знак не переривати мовчанки.
     — А тепер — сказав він ледви чутно — йдіть до себе. Треба спати. Від тепер мами-мемо лише безсонні ночі. Треба виспатися добре, щоби вміти їх витримати.
     Рухом указав він мені на висший поверх понад склепіннєм сходової клітки. Якась ніжна, ніжна усмішка освітлила на хвилю його чотирокутне суворе обличе.
     — Беріть приклад  з неї. — Вона спить.
     В сю ніч 23 цвітня чимало випито з запасів шампану леді Арбекль. Танцювали від десятої години. Сіли до столу коло першої, тепер була майже третя.
     При вечері було біля сорока гостий. Лєді Фльора мала сукню з фіолєтового оксамиту, Антіопа з чорного. її сукня була ледви підперезена на клубах пояском зі срібних трилистників.
     Ми якраз слухали оповідання коммодора5 Розель Тавера. Начальник морської бази в Трелі розказував подробиці справи, яка від двох днів так сильно займала громадську думку.
     — Отже — запитала байдуже лєді Фльора — сей транспорт мав ясний намір виладуватися в заливі Трелі?
     — Цілком ясний, пані. Зрештою його капітан не довго вагався, заки признався до сього. Тай залога не ставляла жадного опору ні тоді, коли ми зажадали піддатися формальностям ревізії, ні тоді навіть, коли виявилося, що за набір вони везли. Старшини й матрози мали пригноблений і байдужий вигляд людий, які мали виконати прикрий обовязок і яким було спішно якось із тим усім скінчити.
     — Але у всякому разі, коммодоре — сказав Реджінальд — що за смішна думка одсилати сей корабель до Квінставну! Колиб ви його лишили спокійненько в Трелійському порті, то його залога не малаб вільного часу висадити його в повітрє.
     — Се не була моя думка. Се наказ. Отримав я такий наказ від адміралітета, як лише його Повідомлено, що захвачено Aud (так називається сей транспорт). Отже я лише скорився наказови. Якраз при вході в квінставнський порт Aud вилетів у повітрє. Залога одначе була вже в повній безпеці: в каюках спущених на воду.
     Барон Ідзумі підняв руку до гори, як він то все робив, коли хотів говорити.
     — Дозвольте мені одне питаннє, пане коммодоре.
     — Прошу дуже.
     — Яку ціль мав уряд Його Британської Величности дозволити транспортови вилетіти в повітрє?
     — Яку ціль, пане? Ви хиба жартуєте! — відповів коммодор.
     — Я не жартую, пане коммодоре. Я питаюся, що за ціль мав у тім уряд?
     — Але-ж пане, не було нашою цілю дозволити транспортови зникнути. Навпаки. Причиною того, що сталося, є лиш недогляд.
     — В Англії-ж не заходять випадки легковаження обовязків— відповів з повагою барон Ідзумі. — Отже скоро ворожі кораблі, які є під сторожею, можуть висаджувати себе в повітрє, нічого дивного, що посудженнє про брак догляду не впало мені на думку. Я дуже перепрошую, пане коммодоре.
     Мій сусід, др. Грютлі штовхнув мене ліктем.
     — Ге! ге! — промимрив він з усмішкою. — Сей малий добродій був би добрим посередником підчас фашодської історії. Щастє, що такі непорозуміння вже неможливі між нашими країнами. Подивіться но тепер на сього!... Цікавий, що за дурницю пальне він знову?
     Сі симпатичні слова були сказані на адресу вродливого полковника Гартфієльда. Підчас вечері я мав змогу спостерегти, що доктор був не дуже захоплений командантом трелійської залоги.
     — Не лиш моряки — відізвався той — відіграли ролю в сій справі, але і військо також.
     — О, се так, пане полковнику — сказав Реджінальд. — Розкажіть нам про арешт Кезмента. Сей божевільний вибрик інтересує мене більше, ніж ви можете собі уявити.
     — Се не тревало довго — одповів полковник. — Кезмент висів на беріг із підводного човна, в четвер 20 цвітня о першій годині в місци, яке слідство ще установить. Він провів під дощем ніч із 20 на 21. Дня 21 в ранці його бачили вже в Трелі. Тут зійшовся він із кількома особами, яких незабаром переслухається. Нарешті, тогож самого дня точно двацять хвилин по першій недалеко від Ардферта коло старого форту Мак Кенна злапали його мої люде. Тепер уже ми тримаємо його міцно. Перепрошую за сей вираз у графині де Кендейль, яка можливо має якесь заінтересованнє до сеї особи.
     — Ви знаєте його, моя люба ? — запитала лєді Фльора.
     — Чи знаю я сер Роджера Кезмента? — відізвалася Антіопа досить байдуже, скорше навіть веселим тоном. — Я мала нагоду бачити його пару разів перед війною.
     — Ах, як се цікаво! — сказав молодий Реджінальд. — Чому ви ніколи не говорили мені про нього, Антіопо?
     — Бо ніколи не можна вгадати наперед, Реджінальде, кого зробить славним лихо, що впаде на нього.
     — Що за чоловік був сей сер Роджер? — запитала лєді Фльора.
     — Людина, як усі инші — одповіла графиня де Кендейль. До речі, пане полковнику, прошу мені вибачити, але мені здається, що уряд Його Величности трохи сам винен, що стягнув на себе ненависть, яку до нього має сер Роджер. Мені здається, що будучи урядовцем, він не завше міг похвалитися добрим відношеннєм до себе англійської адміністрації.
     — Се правда, — відповів майор Стентон. — Кезмент служив у нашому конзульському корпусі. Не думаю, що його здібности належно оцінювалися.
     — Він був Ірляндцем, — сказала з милим спокоєм графиня де Кендейль.
     — Жорстока! — скрикнув галянтний полковник Гартфієльд. — Яка ви жорстока і несправедлива. Ви-ж так само Ірляндка. А се не перешкодить мені ніколи твердити, — бо се є сама правда — що лєді Антіопа є найгарнійшою жінкою в графстві.
     Др. Грютлі знизав плечима.
     — Безнадійний ідіот! — прошепотів він.
     А лєді Фльора вибухла сміхом.
     — Се дуже мило супроти мене! — сміялася вона. — Але я не заздрісна. Чи ж не так, пане професоре Жерар? Браво, полковнику! Тільки чому-ж ви не подякуєте йому за комплімент, Антіопо?
     — Гнівається на мене — відказав полковник, — гнівається на мене. І знаєте чому? Бо перед хвилею в танцю я запитався, чи дійсно завтра має здійснитися пророцтво Донегаля ?
     Др. Грютлі витяг годинник.
     — За двацять хвилин четверта, — пробурмотів він до мене на ухо. І в той час, як сей гальонований кретин сипле паням компліменти, знаєте, що діється в Дебліні? На десяту годину рано скликано там чотири баталіони добровольців.
     Полковник Гартфієльд налляв свій пугар шампаном і вихилив його на здоровлє графині де Кендейль.
     — Отже справді на завтра? — повторяв він, захоплений своїм жартом. Отже на завтра?
     — Ах, полковнику, — сказала лєді Арбекль, — залишіть ви хоч трошки дрочити Антіопу. Красше погратулюйте мені за сю чудову севрську порцеляну, що я отримала що йно з Парижа.
     — Вона дійсно чудова! — повторяли всі наоколо.
     — Се, сказала лєді Фльора — уважність мого приятеля Анрі Сегвена, надзвичайного фолькльориста, якого гадаю, всі ви знаєте. Мені здається, що ся французька порцеляна робить справді незвичайне вражіннє.
     — Севрська порцеляна, — сказав майор Стентон, який мав нахил до точних технічних пояснень, — вироблюється коло Парижа, на фабриці того самого імени. Ся фабрика є тепер під зарядом пана Буржуа, якого я колись пізнав у Газі, де він представляв Францію на мировій конференції. Коли вибухла війна, яка нанесла такий удар його політичній метафізиці, пан Буржуа, не хотячи наражуватися на конфлікт зі своєю совістю, відтягувся від політичного життя. Отож тоді французький уряд, дбаючи, щоб його надзвичайні здібности не позістали не використані, рішив покликати його на управителя фабрики в Севрі.
     — Мені здається, пане добродію, — сказав я, — що ви робите маленьку помилку.
     — Я завше приймаю з вдячністю поправки, — відповів
     майор Стентон з милою усмішкою.
     — Директор севрської фабрики — почав я, — є пан Еміль Буржуа, професор літератури на паризькім університеті. Крім прізвища не має він нічого спільного з паном Лєоном Буржуа, знаним політиком і пацифістом, якого ви зустріли в Газі. Додам ще, що п. Лєон Буржуа на щастє не позбавив нашої країни своєї світлої діяльности. Тепер він є міністром у кабінеті Бріяна і сенатором від департаменту Марни, де власне виробляється сей шампан.— Се, — сказав полковник Гартфієльд, — дуже інтересна особа.
     — Дякую вам, пане Жерар, — заявив трохи сухим тоном майор Стентон. — Чи такі подібности імен лупаються часто у Франції?
     — Досить часто, — відповів я, червоніючись.
     Кінчали вечеру. Як буває в таких випадках, одні ше були при столі, другі вже повставали. Лєді Фльора підсунула свій стілець до мого і без женади сперла свою обнажену руку на мою. Антіопа сиділа в гойданці і сміялася до полковника Гартфієльда, якого мова ставала чим раз ніжнійшою. Вродливий старшина заволодів одною її рукою і поцілував її під здивованими і незадоволеними поглядами молодого Реджінальда. Мені здавалося, що кожен раз, як рука лєді Фльори щільнійше спиралась на мою, рука Антіопи довше залишалася коло румяних уст гарного полковника.
     — Чи дозволите? — запитався я у господині.
     І підвівшись, я пішов до маленького буфету з віски. Там я знайшов знов дра Грютлі, що зі скупченою увагою, забувши на цілий світ, разом із професором Генріксеном і кількома старшинами армії і фльоти, вихиляв склянку за склянкою. Крім доктора всі видавалися мені досить пяними.
     Пан Грютлі взяв мене попід руку і поглядом звернув увагу на полковника Гартфієльда. Той з рукою на серци запевняв графиню де Кендейль, що чувбися найщасливійшим у світі, коли змушений її заарештувати за повстаннє в Трелі, міг би їй дати волю і втікти разом із нею.
     — Ми пішли би в світ... у далекий світ, лише обидвоє. Бо по правді, з жовніра в мене тільки сей однострій. В дійсности я поет. Так, поет.
     — Паскудний пяньчуга, — з обридженнєм прошепотів др. Грютлі. — І подумати лиш, що він читав мої донесення, які сповіщають, що сьогодня о першій годині вибухне повстаннє. Що ви на се? Ах! Коли дивишся на всю сю саламаху... Треба дійсно мати в крови замилуваннє до свого фаху, щоби тут працювати !
     І він знову витяг годинник.
     — Двацять пять хвилин по четвертій, — сказав він. — Нічогісенько не розумію. Таж потяг з Трелі на Деблін відходить о шестій. Чиж вони гадають відправити нас у фраках на барикади ?— Але в сю-ж хвилину до графині де Кендейль підійшов метр д’отель, вклонився їй і щось тихо промовив.
     На обличу дра Грютлі засяла усмішка.
     — Ах! сей добрий пан Ральф! Сама точність. І подумати, що я готов був бути несправедливим до нього. Гляньте, в парку під дощем карити з Кендейлю, і він з ними.І наллявши останню склянку віски, доктор вихилив її одним духом.
     Два повози чекали на нас. Пп. Генріксен, Ідзумі, Гарвей і Грютлі всіли до одного. Антіопа запросила мене їхати з нею, А Ральфови дала знак сісти з нами.
     Коли ми виїхали за огорожу парку Клср, графиня сказала:
     — Я турбувалася, Ральфе, чи ми не спізнимося?
     — Будьте спокійні, Ваша Милосте! Виїздимо о пять хвилин вчаснійше.
     Коли наша карита зупинилася перед підїздом замку Кендейль, була за десять пята. Антіопа зразу пішла до себе.
     П. Ральф чекав, аж усі чотири панове з другого повозу були в вестибулі. А тоді виразним, ясним голосом промовив до нас:
     — Панове, Його Милість граф д’Антрім доручив мені підтвердити те, що він колись сказав. Сьогодня о першій годині в Дебліні розпічнеться боротьба Ірляндії проти Англії. Ви, яко представники ваших країн, були ласкаві взяти на себе обовязок ствердити шляхотність мотивів сеї боротьби. Отже зараз ми виїздимо до Дебліна. З наказу першого начальника вжито всіх заходів, аби дати вам змогу відбути сю подорож у найкрасших умовинах.
     — Ми їдемо всі, — сказав полковник Гарвей, — виключаючи сенатора Баркгільпедра, розуміється. Бо длятого, щоб виїздити, треба було з початку приїхати.
     П. Ральф уклонився.
     — Отже, панове, беру на себе сміливість подати вам розклад годин, якому ми будемо слідувати від тепер і до якого — з огляду на надзвичайно малу скількість часу — дозволяю собі просити вас пристосуватися. Вже пята година рано. Прошу удатися до своїх покоїв, щоби приготуватися до подорожи. О пів до шестої будьте ласкаві зійти наділ. Лишиться вам півгодини на легкий сніданок і на те, щоби попрощатися з Його Милостею графом д’Антрімом. О шестій...
      — Але потяг з Трелі відходить о шестій годині, а до двірця коло шести миль, — перервав др. Ґрютлі.
      — О шестій годині, — продовжував незворушений п. Ральф, — ми покинемо Кендейль в автомобілях, а о шестій сорок ми доженемо потяг на двірци в Лістовелі. А поки що я прошу вас, панове, дозволити мені занятися своїми справами.
      — То все дуже добре, — сказав мені др. Грютлі, ідучи за мною сходами, і ще трохи кульгаючи: — се прекрасно, все отеє! Алеж був час, коли в сьому домі не випадало говорити про те, щоби проїхати хоч одну милю в авті. Як тут усе зміняється!
      Я швидко перебрався в подорожнє убраннє. Мої тоалєтові річи були запаковані вже в маленькій валізці, решта в куфрі. Нова етикетка, що чекала поворотної адреси, видніла на нім.
      Я згасив електрику і швидко зійшов у долину. На сходах я згадав, що забув вложити назад до шафи примірник Tristram Shandy. Я мусів перебороти себе, щоби не скористати з нагоди ще раз побачити той покій, де я провів цілий місяць безперечно найнезвичайнійший в мойому життю.
      Др. Грютлі був уже в їдальні. Скоро до нас прилучилися барон Ідзумі і полковник Гарвей. Останній приніс депешу від сенатора Баркгільпедра, який сповіщав із Сан Себастіяна, що хороба його старої тітки змушує його знов відкласти свій приїзд.
      Я гадаю — сказав др. Грютлі — що він захотів подвоїти свої кошти подорожи між зеленими Рівієрами.
      Ніхто йому не відповів. Увійшов п. Ральф із листом білого паперу.
      —Будьте ласкаві, панове, — сказав він, — вписати тут свої адреси, щоби в разі поважних випадків, ми знали, куди відіслати ваші річи.
      Мої товариші по черзі виповнили сю останню формальність. Останнім я подав адресу Дому Преси в переконанню, що молодий Лябульбен радо подбає про долю мого бідного куфра.
      Повертаючи лист п. Ральфови я зауважив, що той був одягнений в однострій старшини добровольців.
      — Панове зволять... — сказав він.
      Мовчки пішли ми за ним. Хвилина була така урочиста, що навіть др. Грютлі — здавалося мені, — трохи притих.
      Граф д’Антрім чекав нас у тому самому сальоні, де прийняв нас перший раз. За ним, сперта на спинку крісла, стояла графиня де Кендейль. Вона так само була одягнена в сіру куртку добровольців, а з під короткої спідниці видно було ноги, обуті в високі жовті чоботи. На шкіряному поясі, зіпнятому на рамени тонким ремінцем, висіла кобура з револьвером.
      Граф д’Антрім сказав тільки кілька слів. Але на його обличу видко було незмірне зворушеннє.
      — Панове, нині зачинаються події, про які знаєте, Ідіть і дивіться. Прошу вас тільки про одно: Скажіть світови те, що побачите. Нічого иншого Ірляндія не потребує.
      І він по черзі стиснув руку кождому з нас пятьох. Коли прийшла моя черга, він сказав:
      — Дерева віллі цвітів, пане Жераре, повинні бути вже в цвіту. Я міг би так привязатися до вашої країни!
      А потім додав:
      — Отже бувайте здорові, панове.
      І рухом він дав нам до пізнання, що хоче лишитися у двійку з Антіопою...
      Була за десять хвилин шеста.
      О 6’40 приїхали ми до Лістовелю, якраз у той час, коли надходив потяг із Трелі. А три хвилини пізнійше гонили ми вжедо Лімерику. Для нашої маленької групи замовлено два купе. Графиня де Кендейль заняла місце в першому. Я й чотири мої колеги також всіли там. Пан Ральф увійшов до другого, разом з Уілямом і ще двома слугами з замку, Джемсом і Давидом. Усі три так само, як Антіопа і як Ральф, були в одностроях добровольців і мали при собі рушниці.
      В нашому переділі панувала мовчанка. Антіопа бліда й поважна, не отвирала уст. Др. Грютлі до того був збентежений її присутністю, — вона виглядала немов втіленнє болю, — що не міг дозволити собі ні на один зі своїх звичайних жартів.
      В Лімерику він трохи повеселійшав. О девятій годині 5 мінут ми прибули на стацію, а від'їхати мали що йно о 10 15. Графиня де Кендейль сіла в крісло з зеленого оксамиту в почекальні. А в кутку на лавці Уілям, Джеме і Давид продовжували з дитячою байдужністю розпочату в вагоні гру в карти. Англійські: вояки, вартові на стації, з заздрістю дивилися на них.
      Др. Грютлі, якого я старався уникати і який завше приступав до мене, взяв мене за руку.
      — Гляньте на тих дурнів, — сказав він, вказуючи на бідних вартових. — Перед носом у них перевозять рушниці, які за три години вбивати муть їх жеж товаришів, і вони навіть про ніщо» не догадуються. А тамті грають в їх присутности в карти. О! але в ідо грають сі блазни? Мені здається, що я знаю сю гру!
      Він підійшов до малої групи Уіляма і його товаришів. Заговорив щось із ними. Я бачив, як хлопці підвелися засоромлено, почервонілися і щось забурмотіли, але я не міг чути слів. Потому все ще трохи засоромлені, вони сіли знову, а др. Грютлі з ними. Тепер він роздавав карти. Він увійшов четвертим до партії.
      Коли вибила десята година, він підвівся і підійшов до п. Ральфа, який балакав зі мною.
      — Я думаю, — сказав він, — що ви не знайдете нічого незручного в тому, що решту подорожи я зроблю в вашому переділі. Я розпочав партію з сими хлопцями і хотів би її докінчити.
      — Як, пане добродію, собі бажаєте — сказав, кланяючись п. Ральф.
      — Бачите, — говорив доктор далі, — я хотів би дістати нову талію карт. Бо та, якою грають ваші підлеглі... Вони таки надуживають права грати брудними картами.
      — На площі є крамниця, де можете купити карти. Але звертаю вам увагу, що ми виїздимо за чверть години.
      Доктор вийшов. Майже одночасно своїм рвучким голосом п. Ральф закликав:
      — Уіляме!
      Той скочив на ноги.
      — Ходіть зо мною, Уіляме. Я маю сказати вам пару слів.
      І він одвів його на бік, у куток почекальні.
      Пять хвилин пізнійше вони повернулися. Обличе льокая було темне, як земля.
      — Йдіть до своїх товаришів, Уіляме!
      В той самий момент, розмахуючи талією карт, у почекальню впав др. Грютлі...
      Могла бути десь 11 год. Притуливши чоло до шиби, я дивився на пінисті жовті води Шапона, що бігли паралельно з залізничим тором. Скоро одначе наша путь побігла пріч від річки. Раптом ми опинилися в великому гранітовому коридорі, який — здавалось — кінчався тунелем. Із несамовитим свистом потяг гонив повним ходом наперід.
      Нараз я здрігнувся. Мені здавалося, що я зауважив, як двері сусідного переділу розчинилися і майже одразу знов зачинилися. Щось ніби сірий мішок вилетіло звідти з розмахом, розбиваючися о скелю. З виглядом повної байдужности я спустив шибу і вихилився через вікно. Але тор скрутив у бік. Я вже не міг нічого побачити.
      В кождім разі одно було певне: від сього моменту Швайцарія не була вже заступлена в нашій контрольній комісії...
      На двірци Балінтрофі, куди ми приїхали о 11 год. 30 мін., п. Ральф відчинив двері нашого переділу.
      — Ми вже приїхали! — сказав він.
      Корючись його запрошенню, ми висіли, одначе трохи занепокоєні, знаючи, що значна кількість миль відділяє ще нас від Дебліна.
      — Чи повози чекають вже, Ральфе? — запитала графиня.
      — Так, Ваша Милосте.
      Дощ ляв як із цебра. В стаційному дворі чекало двох людий в однострою добровольців. Вони підбігли до п. Ральфа, який міцно стиснув їм руки.
      — Як бачу, все йде добре, Джордже! — сказав він висшому з тих обох.
      — Все йде добре, пане Ральфе.
      — Наказ ставитися до заклику?
      — Висланий сьогодня о четвертій рано.
      — Баталіони?
      — Повинні були заняти свої становища о десятій.
      Джордж скромно додав:
      — А... Її Милість?
      — А ось вона, — сказав п. Ральф, вказуючи на графиню.
      Обидва вояки поскидали шапки. Вони були невимовно зворушені тим, що опинилися перед дочкою д’Антріма.
      — Чи се ваші самоходи? — запитав п. Ральф, спинившися перед двома великими машинами, що стояли на подвірю.
      — Так, пане Ральф.
      — О ! Я бачу, хлопці, що ви добре порядкуєте. Сі самоходи з замку?
      — Що до першого то ви не помиляєтеся. Се одна з машин віцекороля. Мішель позичив її ранком коло дверий церкви, де молився шофер.
      — Чи добре ходить?
      — За годину будемо в Дебліні.
      — Тепер пів на дванацяту, — сказав п. Ральф, — чудово.
      — А друга, — сказав Джордж, — іде трохи слабше. Приїде
      о пів години пізнійше. Се наш самохід.
      — Добре, — сказав Ральф. — В дорогу!
      Він підніс руки до гори:
      — Тільки чотири місця в першій машині. Панове, для кого з вас півгодинне спізненнє не грає великої ролі?
      — Для мене, для мене! — скрикнув професор Генріксен. — Не маю наміру розбивати собі голову задля того, щоб виграти кілька хвилин.
      — Добре. Ви всядете до другого авта, яке веде Мішель. А тепер, панове, з вашої ласки рушаймо.
      Він сів з переду коло Джорджа, який мав вести машину, позичену у віцекороля.
      Антіопа сіла перша, по ній барон Ідзумі, потім я. Хотів сідати і полковник Гарвей, але нараз спинився.
      — Алеж я не бачу д-ра Ґрютлі.
      Пан Ральф ударив себе по чолі.
      — Мій Боже! Я зовсім забув. Др. Грютлі обовязково хотів висісти на стації в Росарі, щоб купити мандаринок. Я йому сказав ясно, що потяг стоїть лише три хвилини...
      Полковник Гарвей, здається, був непотішений.
      — Отже контрольна комісія зменшилася до чотирох членів. Яка шкода, що дві такі країни, як Еспанія і Швайцарія не будуть заступлені завдяки необачности своїх представників.
      Пан Ральф вічливо перебив його:
      — Ми від'їздимо, пане добродію.
      Будинки маленького міста зникли. Зразуж простяглася жовта, брудна дорога, якою скажено неслося авто, брискаючи наоколо болотом.
      Правою рукою Антіопа перебирала чотки з чорного бурштину. Видно було, як по її білій рукавичці повільно пересувалися невеличкі, чорненькі кульки.
      ***
      — Вже! — не міг я не скрикнути.
      Авто спинилося і пан Ральф відчинив дверці.
      — Вже!
      Вікна заляпані болотом, не дозволили нам навіть зауважити, як ми вїхали до Дебліна.
      Ми скочили на землю.
      Полковник Гарвей, який знав се місто, називав нам імена:
      — Ля Ліфей, памятник О. Коннеля, Бечельорс Уок...
      — Прошу панів поспішатися, — сказав п. Ральф.
      Ми звернули наші кроки до якогось високого будинку, якого брама була відчинена. Управитель сказав, звертаючись до Антіопи:
      — Се будинок Келлі. Тут вас ждуть, Ваша Милосте. Пізнійше, коли дадуть сигнал, удамося до Ліберти Гол.
      Ми увійшли до середини будинку. Чийсь радісний оклик розлягся нам на зустріч:
      — Антіопа! Кохана. Нарешті! Яка я щаслива.
      Жінка високого зросту, пишна-гарна, також у мундурі добровольців, стояла перед нами. Вона прийняла в свої обійми графиню де Кендейль і двічі її поцілувала.
      — Яка я щаслива, — повторила вона. — Ах! Коли ви з нами, то й Бог з нами.
      П. Ральф прошепотів мені на ухо:
      — Графиня Маркевич.
      — Се велика заслуга, що я приїхала в час, — сказала Антіопа.
      — Чи знаєте, що ще вісім годин тому я була в вечеровій туалеті і вислухувала компліменти англійського полковника?
      В тоні графині де Кендейль і в способі триматися зайшла нагла зміна. Її пригнобленнє уступило місце якійсь дикій веселости. Графиня Маркевич відчинила якісь двері і тремтячим голосом зголосила:
      — Донька графа д’Антріма, панове!
      Почувся гамір відсуваних стільців. До дванацяти молодих людий, як один зірвалися на рівні ноги.
      Ми були тепер у великій кімнаті з замкнутими віконницями, ледви освітленій двома електричними лямпками. На стінах карти. На столі, що стояв по середині, лежав розгорнутий величезний плян Дебліна. В ріжних кутках телефонічні апарати.
      Обидві пані спішно представили нам усіх. П. Ральф, що стояв з заду, повторяв мені імена. Він вимовляв їх з якоюсь дикою гордістю. Близкість бою зробила сього найбільш мовчазного чоловіка, якого я знав, майже говірливим.
      Клерк, Імон Сент, Мак Дайармада, і ви Мак Донаг, і ви Пірс, у сій таємничій кімнаті почув я вперше ваші імена, імена вчора ще незнані, які завтра блестітимуть на віки блиском геройства і слави. Маленькі Ірляндки, що поспішають у неділю під дощем до своєї сільської церкви, матимуть ваші імена вписані в своїх молитовниках там, де вписано імя Господа.
      Всі присутні підходили один по другім зложити шанобу Антіопі. Дехто вже знав її, а всі цілували їй руку.
      До одного з них, який стояв трохи на убочю, до плохого блідого юнака, зі скромною міною і з горячковими очима, звернулася графиня Маркевич:
      — Пане де Валєра, ви не бажаєте зложити своє поважаннє графині де Кендейль?
      В сей самий момент з лоскотом грюкнули о стіну на стіж розчинені двері. На порозі зявився якийсь чоловік.
      — Но! — промовив він спянілим від радости голосом, — чи знаєте, що вже за десять мінут перша?
      — Джемс Конолі, — промурмотів п. Ральф.
      Історію сього я вже знав. Се був соціялістичний провідник, голова Ліберті Гол, біржі праці в Дебліні. Він хвалився тим, що ще перед націоналістами організував „перші горожанські збройні сили в Бойні“. Тепер він був тут зі схрещеними на грудях руками, з обличем повним віри і запалу.
      — Розгляньте но його добре, пане Жерар, — сказав мені тихо п. Ральф. — Поминаючи Німеччину, ви лише тут знайдете таких білих круків: пролєтара патріота.
      І він додав:
      — Ми зробили його начальним командантом наших військ. І ніхто з нас того не жалуватиме.
      — Джемсе, ходіть сюди, — закликала його Константина Маркевич. І звертаючись до нас, вона промовила:
      — Він хвалився, що не звати ме графиню де Кендейль інакше, як г о р о ж а н к а, як се наказують добрі традиції ляркіністів. Но, Джемсе, ходіть жеж близше, маєте дотримати слова.
      Джемс Конолі, трохи заклопотаний, зробив кілька кроків у сторону Антіопи. Але ся випередила його і свобідним жестом, що викликав у присутних усмішку й сльози зворушення, обійняло його.
      — За дві мінути перша — сказав Пірс.
      — Панове, до ваших телефонів! — крикнув Конолі.
      Потім розляглася його комада:
      — Відчинити вікна.
      Крізь відчинені вікна сіре світло з набережної Ліфея вдерлося до кімнати. Далеко в стороні замку копичилися чорні хмари.
      — Сигнал! — крикнув Конолі.
      З одного кутка на салі вхопив він карабін і сам набив його. Потім підвів Антіопу до вікна і дав їй зброю до рук.
      Кімнатний годинник вибив першу годину, коли трицять пять років тому, 24 цвітня 1881, прийшла на світ дівчинка, заповіджена вже від шістьох віків пророцтвом.
      — Годинник спішиться о одну мінуту — сказав Клєрк.
      Напроти будинку, звісивши ноги, на балюстраді набережної сидів англійський вояк, нужденний маленький „tommy". Своїми замріяними очима він не бачив люфи карабіна, зверненої в його сторону невмолимим командантом революційних військ.
      Антіопа, пасивна, давала себе вести.
      Але раптом вона здрігнулася. На вершку одної щогли, що видніла з по за набережної, уздріла вона червоно-блакитний прапор, прапор Зєднаного Королівства.
      Різким рухом піднесла вона свій карабін. Стріл розлягся: куля прошила волосяну матерію „Union Jak-a“.
      Стріли посипалися з усіх сторін. Бій зачався.
      Розділ IX.
      Іпр над Ліфеєм.
      — Чи можу я, — запитав барон Ідзумі, — дістати кліші для фотографічного апарату? Бо в мене вже всі вийшли.
      П. Ральф насмішкувато одповів:
      — Крамниці повинні бути замкнені в сей час.
      Він пішов швидше, а за ним і ми.
      — Куди ви нас ведете? — запитав професор Генріксен, якому видно тяжко було за нами поспішати.
      — Туди, куди маю наказ.
      Я не говорив. Я не питався. Але я старався — на скільки дозволяла на се зловорожа ніч, як ми бігли — запамятати дорогу, щоби в потребі можна було її відбути в протилежному напрямі.
      Стріли рушниць і кулеметів на сході і півдні міста торохкотіли без перестанку. Ми направлялися на північний захід.
      Небо над нами стало помаранчовим од пожежі. Од сього глибина улиць ставала ще темнійша.
      Професор Генріксен не переставав бурчати.
      — Могли-б мене попередити. У свойому звіті я постараюся…
      — Тихо, прошу, — сухо відтяв п. Ральф.
      Ми пройшли ще з двіста метрів і врешті зупинилися перед темним і мовчазним будинком, як усі вони на сій улиці. Пан Ральф. засвітивши свій електричний ліхтарик, прошепотів:
      — Так, се тут.
      І застукав у двері.
      — Де ми? — запитав полковник Гарвей, в околиці Черч Стріт, правда?
      — Недалеко, пане полковнику; точно коло № 172 Нортс Кінг Стріт, — одповів п. Ральф, який завжди виказував більш уваги до американського делегата.
      У будинку заворушилися. Жовте світло показалося під дверима.
      П. Ральф постукав у друге:
      — Пане Юзе! А гей! Пане Юзе!
      — Одчиняю, панове, одчиняю.
      Почувся брязкіт залізних засувів. Двері напів одчинилися. За п. Ральфом ми всі чотири увійшли до маленької крамнички.
      — Доброго вечера, пане Юзе. Ось сі панове, яких я привожу в імени републиканського правительства. Не варто накладати штанги на двері. Зараз вихожу.
      П. Юз почухав потилицю. Не знати, чи наш приїзд був йому за честь, чи уважав се щастє за надто клопітливе. Зрештою виглядав симпатично. Було йому із шістьдесять літ.
      — Вас повідомили вже, думаю? — запитав п. Ральф.
      — Так, повідомили, — сказав п. Юз — так. Але...
      — Але що?
      — Ми-ж тільки маленькі комерсанти. До того тільки вісім день, як ми тут переїхали. Я боюся, що сим панам бракуватиме багато тут.
      — Я боюся того-ж самого, — сказав професор Генріксен, який кидав по крамничці незадоволеним поглядом.
      — Але сі панове богато не вимагають, — сказав суворо п. Ральф.
      Повертаючися спиною до професора Генріксена, він сказав до нас:
      — Пане полковнику, панове, ви находитеся тут згідно з інструкціями даними п. Пірсом, Президентом Тимчасового Правительства. П. Пірс уважає непотрібним наражувати вас на примхи мінливого воєнного щастя, приміщуючи вас у безпосередньому сусідстві з Головним штабом. Нортс Кінг Стріт не є ще в зоні боїв. Тому ми й попросили п. Мішеля Юза, власника сього будинка, про гостинність для вас. Републиканське правительство дбає про вашу безпеку. Воно доручило мені переказати вам не виходити звідси, аж поки воно не узнає се за можливе. Завтра ранком о осьмій годині я прийду по вас і відпроваджу вас до місця бою, де роля ваша, яко свідків, може корисно бути виконана. А тут з сеї першої ночі скористайте для відпочинку. Наступпі ночі можливо будуть більш рухливі... Пане Юзе!
      — Пане?
      — Думаю, ви вже сказали приготовити обід панству?
      — Як раз дружина накриває до столу, пане.
      — Добре, мушу ще зауважити, пане Юзе, що сі панове не належать до Шін-файну. Вони навіть не Ірляндці. Отже жадної неприємности не матимете ізза їх перебування у вас. Навпаки.
      — Навпаки, пане?
      — Так, пане Юзе, навпаки. Присутність сих панів буде для вас і для ваших гарантією, в разі абсолютно неможливому, чи чуєте, пане Юзе, абсолютно неможливому разі, — як що справи обернуться не так, як того ми хотіли би. До побачення, панове. Отже завтра ранком, о осьмій годині.
      І він пішов до пів розчинених дверий і зник.
      Ми пішли слідом за п. Юзом у сусідний покій, де пані Юз кінчала накривати стіл.
      Пані Юз була жінкою коло пятьдесять років, мягкою й скромною на вигляд.
      — Панове, — сказала вона побачивши нас при вході, — вибачте нам. Мій чоловік мусів вас упередити. Ми постараємося звичайно. Обід зараз буде готовий. Як що хочете, можете, чекаючи подивитися на ваші кімнати. Ваші валізки вже там. Слухай, Мішелю, проведи панів до їх кімнат. Денисе, лишися зо мною.
      Денис був великий білявий хлопець, що як раз грівся перед комином. На нас кидав він зацікавлені, але невдоволені погляди. Здавалося, наш прихід перебивав його звички.
      Пані Юз представила його.
      — Денис, Денис Юз, племінник мого чоловіка, жовнір „Irish Guards"; ми маємо приємність мати його у себе підчас його відпустки. Він прибув звідти. Його полк під Іпром, чи-ж не так, Денисе?
      — Так, одповів з неохотою Денис.
      — Дивись, Денисе, будь же ласкавійший. Не треба на нього сердитися, панове. Ви розумієте: молодий хлопець, який виходить із бою, щоби віднайти другий, а він же рахував провести час значно красше.
      Денис зареготався.
      — Так отсе має бути бій, тіточко?
      — Е! хлопче, але дякувати Богови, для мене і для твого стрия досить сього гуку, — сказала пані Юз, прислухаючися до лоскоту карабінів.
      — Але ж у всякому разі сей бій, — сказав Денис із зневажливою міною — не зашкодить мені зараз вийти звідси.
      — Ти сього не зробиш, Денисе!
      — А от побачите, тіточко.
      — Алеж подумай, нещасний хлопче, що, як що ти вийдеш, то матимеш неприємности. Як шо ти вийдеш у цивільному, то англійські жовніри спіймають тебе. А коли в уніформі — то затримають тебе шін-файнери.
      Денис зареготався ще дужше.
      — Я вийду як стою, — сказав він, показуючи на своє убраннє.
      На ньому були військові черевики, штани і овивачі кольору какі, а замість куртки цивільна маринарка.
      Годинник із зазулею вибив осьму.
      — Вже осьма! — скрикнула пані Юз. Пробачте, панове, пробачте! До столу, прошу до столу!
      Почато обід мовчки. Помітно було, що п. Юз не любив тріску стрілянини. Професор Генріксен і Денис непривітливо мовчали.
      — Чи ви задоволені своїми кімнатами, панове?— запитала добра пані Юз, яка була того складу, що бажає, щоби всі навколо неї були шасливі.
      — Дуже задоволені, пані.
      — Панове дуже ласкаві. Ще раз прошу вибачити нам; але ви розумієте, правда? Все якось упало на нас одразу: наше переміщеннє сюди, відпустка Дениса, ся історія... Коли я почула о першій годині стріли, то перехвилювалася страшенно... А тепер трохи успокоїлася. Але панове, що за історія!
      — Розбійники! — пробурмотів п. Юз.
      — Коли-б я їх мав у руках! — скрикнув Денис.
      — Про кого ви говорите? — запитав полковник Гарвей.
      — А про кого ви хочете, щоб ми говорили? — одповів Денис, як не про проклятих харцизів, отсих шін-файнерів? Як що вони мають таке вже велике бажаннє бавитися з рушницями, то пішли би туди, під Пасчендель або Понерінг... Бунтують...
      — Я хотів би, щоб їх усіх розстріляли! — сказав п. Юз.
      Професор Генріксен засміявся своїм улюбленим хитрим смішком.
      — При всій безсторонности, — сказав він, — шін-файнери, як здається мені, менше популярні в Дебліні, як хотіли нас запевнити в кендейльському замку. Що ви про се думаєте, пане полковнику?
      Полковник Гарвей нерішуче здвигнув плечима.
      — Коли-б їх усіх розстріляли, — повторив п. Юз, — я хотів би, щоб ні один не втік.
      Добра пані Юз підвела руки до гори.
      — Мішелю, гукала вона. Ти така добра людина! Як можеш мати серце, щоби говорити подібні річи?
      — Чи не тримаєш ти припадково з ними? — запитав п. Юз.
      — Не про се ходить, Мішелю. Я згодна з тобою, їх виступ божевіллєм і завтра ізза них богато людий буде в нужді. Але бажати їм смерти — то се за багато, Мішелю. Сі молоді хлопці, — а сього-ж ми не забуваймо — вони-ж нашої крови, і хотять зробити як найліпше. Всі вони сердечні й порядні хлопці, а сьому заперечити не можна. Син Барнета, хоч би взяти одного його, з ними. А більш порядного, більш чесного, більш працьовитого од нього ти не знаєш.
      — Та де там, — сказав п. Юз, — як такий вмішається, то наробить найбільшої галабурди.
      — Ви ставитеся вороже до шін-файнерів, пане? — запитав я легко. — А одначе на почесному місці маєте ви у себе сю гравюру.
      Говорячи, вказав я на позолочений і розмальований примірник пророцтва Донегаля, що висів над комином.
      П. Юз трохи збився у поясненнях.
      — Ся гравюра? О, я добре знаю, пане. Але, врешті, се річи иншого часу. Се не значить, що я люблю Англійців. Але треба жити зі своєю епохою. Я комерсант, пане-добродію, я маю певні зобовязання. Як що крамниця моя буде замкнена на один місяць, то не отсі хлопці — шін-файнери — підуть до податкового уряду, щоби заплатити за мене патент, правда-ж ?
      І голос його застиг у горлі. Тріск стрілянини, здавалося, наближався.
      — To й не вони в кождому разі, — сказав Денис, — перешкодять мені піти зараз до о'Догертів.
      — Він збожеволів, — промовила пані Юз, запевняю вас, що хлопець сей здурів. Диви, Мішелю, ти не чуєш? Сеж твій племінник, мені здається. Йти зараз до о’Догертів! О’Догерти, панове, то приятелі, що запросили його в день його приїзду прийти на родинний пудінг у Великодний понеділок, отож на сьогодня на девяту годину. Вони не могли передбачити подій, правда? Подумай, як вони тебе чекають у сю пору, осі о'Догерти! І щеб, коли би вони мешкали тут! Але подумайте, панове, що їх дім є там на Гановер Стріт, коло доків, на кінці міста. Ти чуєш, дитино? Розумієш прекрасно, що говорю я не для того, щоби тобі перечити. Коли би Енні о’Догерти була тут, то перша вона погодилася б зо мною.
      Денис схилив чоло своє до тарілки, почервонівши од того, що вгадали дійсне його стремліннє. Почувалося, що він програв уже.
      Два короткі удари в суфіт, що роздалися над нами, примусили нас піднести голову.
      — Боже мій — сказала пані Юз — се бідний п. Девіс, про котрого я забула. Доведи, Денисе, що ти не маєш до мене жалю. Віднеси чай п. Девісови, я не хочу покидати гостий.
      Денис послухав.
      — П. Девіс, — пояснила пані Юз, — є льокатором у сім домі. Се добрий старший чоловік, який мав нещастє загубити зір. Я взяла його під свою опіку. Але багато він не вимагає, сей старий. Він займає покій як раз над нами. Коли має яку небудь потребу, то стукає паличкою в підлогу... Але-ж що се, се стукають у двері, що виходять на улицю! Йди, подивися, Мішелю!
      — Ти думаєш, що... — почав був п. Юз не кваплячись.
      — Але-ж іди й подивися, я тобі говорю. Не можна залишити на улиці того, хто стукає. До того, здається, я пізнаю голос пані Уолш.
      До хати дійсно увійшла пані Уолш. На її обличу малювався страшний переляк.
      (Докінченнє буде).
      Переклав із французького М. Ковальський.
      Павло Чижевський.
      Сила власности.
      Те. що я розкажу тут, не є твір моєї фантазії, але правдивий малюнок із життя, зі справжніх подій, з живих людий) моїх колишніх знайомих та приятелів. ГІрізвища людей перемінені, бо я не знаю, чи живі вони тепер, а без дозволу їх я не можу оперувати їх правдивими іменами в пресі. Час подій — кінець девядесятих років і початок девятьсотих — се б то на три роки перед першою російською революцією.
      1. Олексій Олексієвич Супруненко.
      Батько Олексія був великим землевласником південної частини Наддніпрянщини. Йому належало двацять тисяч десятин, що на багато верстов простяглися здовж високого лівого берега Дніпра.
      Чудовий то був маєток! Рівні, як стіл степи, до яких ще не скрізь торкався плуг хлібороба, глибокі яри, що зносили в Дніпро дощові та снігові води; круті скелі над Дніпром з печерами та зі страшними запорожськими полозами; кілька великих і малих островів на Дніпрі — голих скелястих, або вкритих буйним дубовим лісом; косогори, що поволі спускалися собі аж до Дніпрової води, добре захищені від північних та східних вітрів і вкриті виноградниками; нарешті, деякі з Дніпрових порогів... Усі оті добра скупчувалися у тому чудовому маєтку.
      Після смерти старого Супруненка маєток отой перейшов у спадщину двом братам: Олексієви, молодшому, який узяв собі менш коштовну, але більш поетичну частину, і Миколі, якому дісталася більш коштовна частіша.
      Коли я познайомився з Олексієм Супруненком, йому було тільки двацять три роки. Се був хлопець трохи висший ніж середнього зросту, стрункий, довгобразий, чорнявий, чорнобровий, з невеличким іще, шовковим усом. Розмовляв він по московському і по українському, але з чужинською вимовою, бо виховався у Франції, куди вивезений був матірю ще немовлятком. Тому селяне звали свого пана „Французом
      Але сей Француз був закоханий в українську південну природу, в Дніпровські краєвиди, в Дніпрові скелі та пороги. Відкіля дістав Олексій сі почуття, невідомо: може вони досталися йому також у спадщину од батька, що був запорожського роду, може висмоктав він їх на протязі тих недовгих часів дитинства, коли мати привозила його з Парижа до дому; може спричинилося
      тому що инше, — тільки Олексієви більше подобався Дніпро з його скелями та кручами і широкі запорожські степи, ніж паризькі бульварі та блискуча французька цивілізація.
      Людина ся була повна ріжноманітних контрастів та бурхливої енерґії, яка мало залишала часу для спокою та спочинку.
      Великий міліонер, Олексій мало користувався своїми достатками, щоб оточити себе роскошами. У свойому палаці, з кількома десятками кімнат, він жив в одній, поруч зі своєю конторою. Їздив, коли треба було, четвірнею у кареті, в ваґопах першої кляси, але не цурався ні бігунків, ні третьої кляси залізниць.
      Великий реаліст, він одночасно був людиною глибоко релігійною; говів; в його хаті по всяк час горіла лямпадка; зробив раз зимою подорож мов справжній богомолець, інкоґніто, в селянському убранню — аж у Соловецький монастир. Подорож та коштувала його з життєм у монастирі на протязі місяця і з усіми
      жертвами на монастир, сто двацять карбованців...
      — Не багато поживились од вас соловецькі монахи — сказав я Олексієви, коли він розповів мені про те богоміллє, — от колиб вони довідались, який птах гостював у них!
      — Та вони таки й довідались, — одповів мені Супруненко, — бо панотець настоятель прислав мені в листі благословенне, чекаючи, що я вишлю гроший. Та я не вислав, бо божої ласки за гроші не купиш.
      Тисячу десятин зі свого маєтку Супруненко обробляв власними робітниками, а решту наймав селянам по 10 — 12 карбованців од десятини. Тому гроший вільних по всяк час було багато. Він позичав їх людям, але лихварем не був: брав по шість відсотків річних і не тиснув своїх довжників, коли бачив, що оддати довгу було ні з чого.
      — Красше, — казав він мені, — нехай він у мене позичить, ніж у Жида, або в лихваря якого.
      Приймав він участь своїми грошима і працею в великих заводах, що виробляли сільсько-господарські машини, при чому брав на себе переважно торгову частину справи, розповсюджуючи машини української продукції по східній частині Московщини, навіть — у Сибірі.
      Довелося йому вести велику хлібну торговлю з Францією з метою боротьби проти жидівських купців та перекупників, які, користуючись своїм майже монопольним становищем у торговлі, знижували ціни на хліб. Три роки йшла справа, аж поки земство не почало видавати позички на хліб і обороняти таким способом хліборобів од сваволі хлібних торговців. Тоді Супруненко справу ліквідував.
      — Тепер уже мене не кортить, — казав він, — торгувати хлібом, бо Земство красше досягне тої мети, до якої прямував і я. Та воно мене й коштувало; за три роки хлібна торговля дала мені коло сорока тисяч карбованців утрати... Та я не шкодую, бо завдяки тій страті не одна сотня тисяч карбованців зосталася в кешенях наших хліборобів.
      Але найбільш подобалося Супруненкови торгувати землею. І в сій галузи його діяльности був у нього прінціпіяльний ґрунт, на якому він твердо стояв: скуповував землю переважно у Німців-кольоністів і продавав українським селянам малоземельним, або зовсім безземельним, наділяючи їх, крім банківського, довготерміновим кредитом із власних засобів.
      — Банківський кредит селянського банку запомога тільки заможним селянам, — часто висловлювався Супруненко, — бо видавав тільки частину продажної ціни землі у позичку покупцеви, а незаможному ні з чого було доплатити верхів і улаштувати власне, самостійне господарство.
      Та в сій справі Супруненко не був філянтропом, він хотів і її поставити на цілковито комерційний ґрунт і довести, що нашому малоземельному селянинови потрібен кредит сприятливо-елястичний, а не формально обмежений.
      — Коли до хисту нашого селянина, до його великої здатности до праці в хліборобстві та додати добре орґанізований кредит, наслідки будуть надзвичайні! — говорив Супруненко.
      — Але, — одповів я Супруненкови, — ви забуваєте, що для всякої продукції, так само і для хліборобської, потрібний капітал, позичений же капітал не є капітал.
      — Се так, та у селянина крім позиченого капіталу е власний — його робочі руки, і коли ті руки будуть працювати на свого властителя — наслідки їх праці витворяться в справжній капітал, що невтралізує всю незручність користування позиченими грошима... Але нехай життє розвяже ваші тай мої, може, вагання: я отсе купив у Німців кольонію Ґрінфельд і хочу посадити на ній безземельних або малоземельних селян, то й побачимо, що з того буде.
      2. Кольонія Грінфельд.
      Поруч із маєтком Олексія Супруненка, з північної сторони, розляглася німецька кольонія Грінфельд, в якій було 3500 десятин придатної і непридатної землі. Простяглася вона здовж берега Дніпра коло чотирьох із половиною верст, повз межу супруненківського маєтку — коло семи з половиною верст. Вподовж, від сходу на захід, вона переділялася на ві майже рівні частини балкою, на якої дні протікала маленька річка, що звалася так само як і балка — Скелястою, бо береги її в тім місці, де вона впадала в Дніпро, були оточені високими та крутими скелями. Аж чудно було дивитися! Здавалося, що хтось навмисне прорізав невеличку щілину серед Дніпрових скель, аби впустити в Дніпро отой потічок. Але далі, на схід, щілина між скелями робилася все ширшою та ширшою, потім і скелі потрохи зникали, а замість них стояли вже круті обривчасті береги з шарами ріжноманітної глини та піску. Ще далі береги робилися вже не такими крутими, розсувалися ліворуч і праворуч і поміж ними, з обох боків потічка, простягалися смужки добрих сінокосів.
      Близше до Дніпра косогори поросли лісом-молодняком та чагірником: далі на схід косогори поволі вже піднімалися собі в гору і переходили помалу, по обидва боки балки, в звичайні степові лани з не малим шаром степової чорноземлі.
      З півдня на північ, теж майже по середині німецького маєтку, біг до великого міста широкий шлях. Отже саме там, де перехрещувався шлях із потічком, розложена була німецька кольонія. Усіх було пятьдесять дворів: одинацять у північно-західному секторі того перехрестя, дванацять — у північно-східному, дванацять — у південно-західному і пятнацять — у південно-східному.
      До кождої оселі належало три десятини землі, щоб можна було мати садок, огород і пастівник для дрібного скоту. Саме по середині покинуто під спільний вигін коло десяти десятин, який теж поділявся потічком та великим шляхом на чотири сектори. На південно-східному секторі вигона збудована була школа.
      На кождому огороді був добрий будинок і під однією з ним покрівлею стайня для коний і скоту: була також клуня і кілька дрібнійших будівель. Передньою своєю стороною, лицем, кожда оселя виходила на улицю, що бігла по обох боках потічка.
      Німецька громада наважилася продати той маєток, бо нагляділа собі десь у Саратівщині далеко більший і дешевший, з такою ж самою доброю чорноземлею. Довідавшись про те, Супруненко купив той маєток по 130 карбованців за десятину, рахуючи в ту ціну всі будівлі, а також увесь мертвий інвентар — плуги, борони, жатки, молотілки, то що. Крім того купив він також за недорогу порівнюючи ціну увесь робочий та инший скот: до 200 штук коний і до 250 великої та дрібної рогатої скотини і за все оте заплатив трицять дві тисячі карбованців.
      Умовлятися про купівлю маєтку Супруненко почав іще з весни 189* року, а на осінь того ж року справа була вже скінчена. З загальної суми, що приходилося платити за маєток, з інвентарем живим і мертвим, 487 тисяч карбованців, — дворянський банк видав 315 тисяч, по 90 карбованців за десятину, а решту, 172 тисячі, Супруненко доплатив Німцям готівкою. Поверх згаданих річий Супруненкови досталися без зайвої доплати: сіно, солома, полова та збоїни, а також коло 500 десятин озимого посіву.
      Одночасно Супруненко робив заходи, щоб назбирати гурт селян, яким можна було би продати німецький маєток. Першим, до кого він звернувся, був його робітник, Полтавець, Семен Гапша, що ось уже четвертий рік приходив до нього на заробітки.
      3. Семен Гапша.
      Семен був іще чоловік-молодик, коло трицяти років, високий, чорнявий і добре грамотний, то б то вмів читати й писати і умів добре рахувати. Тому Супруненко звертав на нього більшу увагу, ніж на инших своїх робітників: посилав його иноді на бігунцях до міста за почтою та за покупками, наставляв десятником над иншими робітниками; а коли доводилося скуповувати хліб, доручав йому навіть купувати невеликі „партії". Инші робітники, хоч і дразнили Семена „Прикащиком“, не мали до нього заздрости, бо панською ласкою він не пишався, панови ніколи не скаржився; коли ж був за десятника, то б то за „підгонича“, волів надолужувати власнею працею, ніж справді підганяти та гавкати на инших робітників.
      Великим довірєм з боку Супруненка почав Семен Гапша користуватися від того часу, як знайшов та повернув панови гаманець із немалою сумою гроший.
      — Ти ж хоч перелічив, скільки тут гроший? — спитав Супруненко Семена.
      — А на що мені завдавати собі клопоту лічити чужі гроші? Я одразу впізнав панський гаманець, то й повертаю...
      — Отже тут три з половиною тисячі, і сі цілі... То ось тобі в подяку: і Супруненко подав Семенови „четвертину”.
      Так ото якось у неділю Супруненко покликав Семена в контору тай почав його розпитувати.
      — Що, в тебе родина є?
      — Атож: жінка, діти...
      — Діти великі?
      — Старшому отсе перед Спасом пішов одинацятий рік, за ним дві дівчині осьми й шести років, а найменшому хлопцеви буде ось скоро чотири.
      — То в тебе вже й поміч є?
      — Яка там поміч: погонич та гусячий пастух...
      — Та ти сідай, бо я ще довго буду тебе розпитувати... Чи добра у тебе багато?
      — Огород, хата, три опруги землі — по опругу в руку, та з пів опругу підмету, ото й усе — економія! — додав Семен, та усміхнувсь.
      — З чого ж ви живете? бо прогодувати, одягти та обути шість душ чогось коштує.
      — Як із чого? — Жінка порається коло хати, огорода та коло поля, вибирається літом в женці, чи за побиральницю за сніп... А я умію не аби як ткати, то цілу зиму і тчу.
      — Та хіба ж то життє, — то злидні і ніколи ти з них не вибєшся...
      — Чому ні? — ось підросте хлопець, дівчата, то їх виправлятиму на заробітки, а сам поратимусь дома, куплю коня, найматиму землю, заведу справжнє господарство...
      — Не вправишся, козаче! Поки налагодишся, сина закортить женитися, а там і дівчат доведеться оддавати заміж... А там, може, почнуться між свекрухою та невісткою сварки та доведеться ще й сина одріжняти. От тобі й господарство!
      Семен нічого не одповів, тільки справді щось безнадійне промайнуло по його обличу і він одвів очи од Супруненка. Потім, опанувавши собою, спокійно запитав пана:
      — Який же на завтра розпорядок буде — чи до молотілки, чи може до міста пошлете?
      — Та ти не крути, розпорядок іще вправлюся зробити... А ти красше скажи мені, чи не купив би ти в мене десятинок пятьдесять землі?
      — А за ві що ж я їх куплю, за пять пальців? — одповів Семен суворим, навіть нечемним голосом, і підвівшись, налагодився вже виходити з контори.
      — Підожди лишень; я не на вітер питаю; я справді продав би тобі з півсотні десятин і не за пять пальців, як ти кажеш, а за всі десять, за твої роботящі руки, за голову, за всю робітницьку вдачу. Ото ж я купив у Німців землю, а у мене і своєї досить, то німецьку буду розпродувати. Банківський довг переймеш на себе, а верх і я повірю тобі під заставну на туж таки землю; під заставну ж дам скот і коні, все господарське знаряддє — плуг, букер, жатку, борони, повозку, гарбу, молотілку. Дам також кормів для скоту, хліба на насіннє та на харчі аж до нового урожаю. Звичайно дам я все оте не дурно: умовимося в ціні, і будеш мені виплачувати процент і стовпа помалу...
      Семен слухав та аж блід на обличу од великого хвилювання. А потім якось несміливо й нерішуче запитав пана, ніби боявся довідатись, що пан хоче поглузувати з нього:
      — А як же не вродить, чим же я тоді платитиму банкови тай вам? — Се ж вийде сума не мала.
      — Не вродить, то підожду, тай банк підожде. А як уродить, так ти ж знаєш , які тут трапляються урожаї... Ось позаторік озимої пшениці уродило по сто пудів з десятини, а ціна була по рублю трицять за пуд! Так ось слухай: у тій німецькій кольонії 3.500 десятин; є й луки, хоч і не багато; є трохи ліса, хоч і поганенького; було там півсотні німецьких господарств, то є також иятьдесять осель з усією господарською будівлею. Оту всю землю я хочу продати так само пятьдесятьом господарям — нашим селянам, таким як і ти, що не мають досить землі для власного господарства. Тепер у нас вересень... Німці засіяли коло 500 десятин озимини, то вона перейде покупцям — яка там вона вже вродить; а про ярину — то покупці самі повинні потурбуватися. Тиж добре знаєш, що коли і під ярину вчаснійше виореш з осени, вона красше родить, — тому треба поспішати... Так ти розкажи отсе все хлопцям. Коли не знайдеться пятьдесяти родин, — поїдеш шукати на Полтавщину, серед своїх селян...
      4. Огляд та поділ Грінфельдського маєтку.
      У три тижні після сієї розмови, в середині жовтня, Супруненко запросив мене листом негайно приїхати до нього з землемірським інструментом. Того ж дня у вечері я був уже у Су пруненка і він оповів мені з усіми подробицями про проєктовану продаж німецької землі. Майже всі покупці, пятьдесять чоловіка, вже зібрались і треба було землю розбити на пятьдесять часток, що підуть у власність кождому окремому покупцеви, та виділити окремо таку, яка зостанеться у спільному володінню громади.
      Роздивившись по пляну землю, ми одразу побачили, які частини кольонії зручно буде одрізати, а які пустити в розділ.
      — Ну, то вже доведеться зробити так, як забажають покупці, — сказав Супруненко, — ви ж знаєте, як вони дивляться на спільне володіннє: гуртове — чортове! — кажуть вони. — А скільки вам потрібно буде часу, щоби зробити увесь розділ?
      — Скільки ж? — Завтра неділя, то увесь день і піде, щоб оглянути спільно усю землю; а потім, сподіваюся, що за тиждень управлюся все скінчити, бо плян зроблено добре: увесь поділ зроблю по пляну, а в натурі одібю тільки межі.
      — То й добре. На ту неділю запрошу до себе нотаря, то все й скінчимо одразу.
      На другий день рано, тільки почало сходити сонце, ми з Супруненком виїздили вже ресорним німецьким шарабаном, парою добрих степових коний, — на Ґрінфельд, а в пів години спустилися вже з гори в Скелясту балку і підїздили до колишньої кольонії.
      На вигоні, коло школи, зібралася вся громада. Курили люльки та цигарки, лущили насіннє, розмовляли. Поздоровкавшись, Супруненко сказав, щоби покупці вибрали з поміж себе пять чоловіка, бо не потовпляться усі роздивлятися плян. Погомонівши, громада вибрала: Семена Гапшу, якого ми вже знаємо; Андрія Німченка — чоловіка двацяти семи років, якого здавна вже продразнили пани інженіром, бо не було такої машини, якої він не зумів би розібрати та скласти; Михайла Лихоноса, здоровенного чоловягу, відомого на всю округу млинового майстра, що вмів настроювати і будувати не тільки селянські вітраки, а також найхитрійші німецькі млини з двома і більш посадами; Уляну Ольженкову, Полтавку, пристарковату вже жінку, яка ще від часів розмежування землі на Полтавщині вславилася надзвичайним уміннєм розбирати пляни; Микиту Мудрагеля, добре грамотного, що умів списувати не самі тільки листи од „московок“ до їх чоловіків, а зважувався иноді писати прохання аж до „земськото“.
      Винесли зі школи великий стіл, щоб розложити на ньому плян, бо й плян був не малий — зроблений в розмірі сто сяжнів в дюймі, він мав ширини більш аршина, а довжину — майше два.
      День починався чудовий. Сонце піднялося вже над Дніпровими скелями і його косе проміннє пронизувало легенький туман, що простягався над Скелястою балкою.
      — Роздивляйтесь, — сказав Супруненко, — а землемір дасть вам усякі пояснення. Потім підемо дивитися на землю... А ти, Семене, виготовив віхи, тички, паколи, то що?... То поскладаєш у шарабан, може землемірови доведеться й сьогодня одбити яку межу.
      Я розложив на столі плян, орієнтувавши його відповідно орієнтації всього маєтку, аби зручнійше було роздивлятися. Усі виборні утопили в плян очи. Перша заговорила Уляна:
      — Мороки буде чимало.
      — А чому саме? — запитав я, — степові лани по обидва боки балки майже однакові; спускаються вони скрізь до балки і хоч у подині земля трохи ціннійша, таки то дарма, бо кождому дістанеться потрохи косогора, потрохи подини...
      — От же й ні, — сперечалася Уляна, — усі частки, що від Дніпра торкатимуться причілками до проваль та до чагірників, якими вкриті круті косогори: а скелястих берегів Дніпра зовсім уже не можна рівняти до иншої землі; та може ще й степова земля не однакова з південної та північної сторони балки... Ось і доведеться окремо поділити на пятьдесять часток степ південний, степ північний, луки, косогори з лісом та чагірником і скелястий берег, — щоб усім було однаково.
      — То б то кождому власникови належатиме аж шість шматків? — зауважив Семен, — чи до ладу ж воно буде, бабо Уляно?
      — То вже таке, — оповідала Уляна, — не бійсь, ти не схотів би собі взяти части з самими косогорами замість луки, або з нікчемними скелями.
      Ми з Супруненком поглянули один на одного, бо побачили, що мороки справді буде богато. Та я й сподівався того, бо знав зі свого землемірського досвіду, як наш селянин заздро відноситься до землі.
      Коли виборні добре розглянули плян та порадилися з громадою, я сказав їм. що зараз ми оглянемо землю, а в вечері вже вирішимо, як треба буде ділити. Умовилися, що зразу підемо по потічку у вершину, аж до кінця маєтку, потім оглянемо з того боку степові лани; нарешті підемо до Дніпра, обдивимось там землю та скелі.
      Не буду розказувати про довгу та тяжку подорож розгляду, бо довелося пройти більше трицяти верств, про суперечки що до порядку поділу, скажу тільки, що у вечері ми зупинилися на такому компромісі:
      Гадати, що степові лани по обидва боки балки майже однакові і поділити їх на пятьдесять рівних частин. Гадати також, що луки й косогори по обидва боки балки приблизно одної вартости і поділити їх на пятьдесять частин так, щоб у кождій було коло девяти десятин косогору і по десятині сінокосу. Решту землі, коло 320 десятин, а саме: прибережні Дніпрові скелі, провалля, ліс, усю долину балки від осель до Дніпра — зоставити тимчасово у спільному володінню громади. Зостається коло 30 десятин під вигоном, під шляхами, зворотами та під скелястим острівцем, що простягався невеличкою смужкою по Дніпрови зо двацять сяжнів од берега, саме проти того місця, де Скеляста вливалася в Дніпро.
      Таким чином кождому майбутньому власникови мало належати у повну власність коло 63 десятини: 50 десятин рілі рівної, 9 десятин косогора, з якого може бути чи ріля, чи пастівник, чи сінокос, одної десятини луки і трьох десятин огорода.
      5. Переліжне господарство на півдні України.
      Здавалося, що такий великий маєток не може бути оброблений однією родиною; але трудові господарства в пятьдесять і більше десятин землі на одну родину справді істнували в середині девятьдесятих років минулого сторіча на просторі колишніх запорожських степів. Істнували вони там завдяки особливим умовинам того часу.
      Людий на півдні України, в порівнанню з землею, ще було мало. А хліб уже був дорогий, бо залізниці прорізали південну Україну в напрямку до чорноморських портів кількома маґістралями і Европа забирала з України все більше й більше хліба. Тому на півдні України стало заводитися своєрідне господарство, що дозволяло обробляти з невеликою кількістю робітників великі площі землі. Господарство те звалося переліжним, иноді — букерним, бо букер був його головним господарським знарядом і було воно ось яке:
      Земля переділялася на дві майже рівні частини: одна половина що року оброблялася, друга — спочивала, — пускалася під пастівники, сінокоси, то що, — була, як кажуть, під перелогами. По кількох роках перелоги йшли під рілю, а ріля — під перелоги і т. д. Одже й половину землі важко було б обробити з тією кількістю робітників, що була на півдні, вживаючи звичайні українські знаряди: важкий деревляний плуг, сівбу руками, косу, тихоходих волів, ціпа... І замість них прийшли: легенький, чепурненький букер, сіялка, жатка-лобогрійка, молотілка й коні.
      Букер — се легенький трилемішний або чотиролемішний плужок на трьох колесах; власне і не плуг, а те, що аґрономи зовуть по московському „лущільником“. Букер иноді комбінувався з невеликою розкидною сіялкою, такою саме завширшки, скільки забирали землі всі три, чи чотири леміші букера. Тоді гряділь букера лежав на сіялці. З заду до букера причіплялася борона довжиною до півтретя аршина, а шириною з аршин.
      Таке комбіноване знаряддє, запряжене четвірнею коний, пускалося просто по стерні: сіялочка, що йшла з переду, висівала зерно, букер орав на вершок-півтора завглибшки і одночасно пригортав зерно, а борона розрівнювала, заволочувала. Таким способом один плугатир із погоничом, який сідав иноді верхи на коні передньої пари, управлялися виорати, засіяти й заволочити за день більше двох десятин землі! І не дивно було, коли чоловік із хлопцем обробляли 15—20 десятин озимини, без запомоги навіть жіночої сили.
      Так само і з жнивами: на півдні ще від початку девятьдесятих років почала панувати замість коси легенька жатка, що звалася „лобогрійкою". Ходити коло тієї машини наші селяни призвичаїлися з якимсь віртуозним хистом і наслідки були блискучі: мені самому доводилося бачити, як відповідне число робітників однією жаткою та четвірнею коний (пара запряжена, пара спочивала) скошували до девяти десятин ярини!
      Хліба в снопи не вязали, а складали в невеличкі копички, які одразу після скінчення жнив звозили гарбами просто до молотілки. Таким чином жнива, возовиця і молотьба одбувалися одно за одним без жадної перерви, а иноді і одночасно!
      Про угноюваннє ніхто не думав, бо родюча сила степової чорноземлі була ще велика. Про чорні та ранні весняні паренини також не дбали, бо не знали який вплив вони мали на зберіганнє та збираннє в землі вогкости. То було господарство цілковито хижацьке: рвали з землі, що можна було вирвати з найменшими витратами! І коли були сприяючі метеорольоґічні умовини, покірна земля давала добрі урожаї. Але ж коли умовини були не сприяючі, земля ніби мстилася над недбайливим хліборобом, не повертаючи йому навіть насіння.
      6. Купча; перспективи.
      Саме в тиждень після огляду землі, теж у неділю, до Супруненка приїхав із міста нотар із писарем і з усіми потрібними нотарськими книжками.
      Супруненко, нотар, пять уповноважнених од покупців, тих самих, що оглядали у минулу неділю землю, — та я зібралися у конторі, аби умовитися про „проєкт” купчої.
      Згадаймо, що Супруненко купив усі 3500 десятин землі, з живим і мертвим інвентарем, за 487 тисяч карбованців. Крім того кождому з покупців він видав по 500 пудів хліба — на насіннє і на їжу до нового урожаю, по 60 копійок за пуд, то б то на 300 карбованців кождому, а разом — на 15000 карбованців. Нарешті в заробіток собі та щоби покрити які непередбачені витрати. Супруненко призначив сто тисяч карбованців. Таким чином уся продажна ціна маєтку підносилася до 602 тисяч карбованців, або по 172 карбованці за десятину. З сієї суми
банк переймав на себе по 90 карбованців від десятини, за які покупці повинні були виплачувати щорічно 5% проценту та стовпа. Решту, по 82 карбованці, покупці задовжились Cупруненкови і повинні були виплачувати йому за той довг по 6% річних, при чому стовп виплачувався окремо.
      На підставі таких розрахунків нотар повинен був скласти проєкт купчої.
      Уповноважнені покупців проти показаних сум не сперечалися, — бо про ціну, процент і т. д. було ще давнійше багато розмов і усі прийшли до спільної згоди, але коли нотар почав вичитувати проєкт купчої і дочитав до того місця, де згадується, що за довг товариство відповідає „за круговою порукою своїх членів”, уповноважнені рішуче повстали проти такої
вимоги.
      — Він буде, пянюга, пропивати, а я буду за нього платити? — казала Уляна Ольженкова.
      — Він буде на печі вилежуватися, а я за нього працюй! — підтримували инші...
      — Підождіть лишень, хіба вам хто накидав товаришів? — зауважив Супруненко, — ви ж їх самі підбирали, вишукували, радилися, розпитувалися.
      — Та то так! — відповів Семен Гапша, — народ усе надійний; а хто ж його вгадає, який він буде далі?...
      Очевидно питаннє було прінціпіяльне: хто повинен відповідати — громада, чи кождий громадянин особисто?
      Кілька разів уповноважнені виходили на двір радитися з громадою, кілька разів верталися в контору, поки нарешті прийшли до згоди, — хоч власне й примушені були до тієї
згоди непереможними умовинами: нотар зясував уповноважне ним, що банк не дасть позички кождому окремому громадянину, а тільки товариству. Але товариство має по закону право забезпечити себе від недбайливости або „злої волі“ кождого зі своїх спільників.
      Отже проєкт купчої був написаний так, як вимагав закон, а поза купчою був написаний контракт між усіма товаришами. Відповідно тому контракту кождий товариш, коли він не виконає своїх грошевих обовязків що до банку, чи Супруненка, чи товариства, і примусить останнє платити за нього, стає довжником товариства, а той довг забезпечувався його часткою товариського маєтку.
      Завдяки особистим енерґійним заходам Супруненка, негайно була одержана згода дворянського банку на перевід довгу на нове товариство, яке прозвано Супрунівським, а на протязі трьох тижнів була затвержена й купча кріпость, і товариство в початку листопада зробилося юридичним власником маєтку в три тисячі пятьсот десятин землі.
      Зауваживши, що всі витрати на виплату нотареви, землемірови, державні податки за купчу, Супруненко взяв на себе на рахунок згаданого висше „прибутку" в сто тисяч, подивимося, з яким матеріяльним та моральним білянсом починало істнуваннє окреме господарство товариства.
      В „пасиві”, як ми бачили, стояв довг товариства в 602 тисячі карбованців, з яких 315 тисяч банкови за 5% річних, а 287 тисяч — Супруненкови за 6% річно. Той пасив поділявся між пятьдесятьма власниками і на кождого припадало довгу 12.040 карбованців, за який доводилося платити річно 659 карбованців 40 коп.
      Крім того на кождому господарстві лежали ще податки земські, державні та громадські разом коло одного карбованця від десятини, або коло 70 карбованців від господарства. Частину сих податків можна було виплатити прибутками з тієї землі, яка зосталася у спільному володінню товариства, і можна гадати, що кожде господарство буде обтяжене щорічними обовязковими виплатами в 700 карбованців, або кругло, по 11 карбованців від кождої з тих 63 десятин, які були власністю господарства.
      В „активі" товариства стояв увесь маєток, що воно придбало, плюс якась невідома величина — власна праця кождого спільника товариства. На сій невідомій величині, на власній
праці, будувалася вся можливість істнування товариства і кождого окремого господарства, бо без неї актив був рівний пасиву, і капітал підприємства був нуль, ніщо, — і воно нездатне було
для істнування.
      Звернемося тепер до земської статистики, аби дізнатися про економічні можливости, що одчинялись перед кождим господарством Супрунівського товариства.
      Описане висше переліжне господарство давало пересічні урожаї з кождої обробленої десятини землі 40 пудів. У господарствіж можна рахувати посіву коло 30 десятин, що давало разом 1200 пудів зерна. Полови, збоїн та соломи не рахуємо, бо вони підуть на годівлю скотини та на паливо. З показаного числа зерна 500 пудів доведеться зоставити для господарства, а 700 пудів можна буде продати пересічно по 75 коп. за пуд, разом — за 525 карбованців.
      Далі, у кождого господарства залишалося поверх обробленої землі ще коло 30 десятин під перелогом та пастівниками і десятина луки, що давало можливість викохувати досить скоту; був ще великий огород, який добре забезпечував господарство картофлею, буряками, капустою та иншою городовиною. На підставі земської статистики тяжко було б обчислити, який саме прибуток принесе ся частина господарства, але на 300 карбованців рахувати, здавалося б, можна було б; разом із прибутком від продажі хліба — трохи більш 800 карбованців.
      Прибуток — 800; самі-ж тільки обовязкові виплати довгів та податків — 700 карбованців. Се майже повний крах, од якого міг би оборонити тільки моральний білянс, коли він справді подавав актив значно висше й од пасива.
      Можна було гадати, та я й сам справді бачив, що моральний актив був у спільників товариства досить підвисшений: ще б пак! Колишні майже голодранці, що засуджені були увесь вік працювати на чужому полі, не з власної охоти, а по чужому наказу, що не бачили ні для себе, ні для дітий своїх ніякого просвітку, ніякої можливости вибитися від злиднів, — побачили тепер перед собою блискучі перспективи — вільної праці, на власній землі, на користь власну та своїх родин!
      Але ж і пасив морального білянсу був великий: дванацять тисяч довгу на шиї! Для людини, що не держала може в руках більш сотні карбованців, то був страшний довг, він давив, він пригнічував...
      (Продовженнє буде).
      Д. Д
      Аґонія одної доктрини.
      ( Під новий рік ).
      Забавну історію наводить один анґлійський фільософ, здається Юм. Він оповідає про голяндського подорожника, який давно колись попав на двір індуського князя. Розказуючи про чудеса свого краю, оповів між иншим, як то в них зимою їздять по замерзлій воді на лижвах. Се оповіданнє замість цікавости викликало в князя напад гніву на зухвалого чужинця, що посмів плести перед ним подібні теревені. Балакучість Голяндця конець кінцем коштувала його голови, бо Індус, який не бачив ніколи „твердої води“, уважав, що такої річи нема в природі та що зайда хотів лише собі з нього поглузувати.
      Ся історія приходить мені все до голови, коли мені доводиться забирати голос в справі демократії. Коли (три роки тому) пробував я в загальних рисах дати критику української демократії та спопуляризувати ідею про ту нову державу — ані монархічну, ані парляментарно-демократичну, яка торує собі шлях в Европі, на мене накинулися і з права, і з ліва. Праві (в „Хлібороб Україні”) вирікалися мене, як демократа. Ліві — виклинали як монархіста. І се не зважаючи на те, що я займав виразно неґативне становище і до демократії, і до монархії... Але інакше й не могло бути. Для Індуса не істнувала тверда вода, бо він її бачив лише як плин, або як пару. Для наших Індусів — нова держава, про яку я писав, була фантомом, що не істнував в природі, бо в ній вони знали тільки монархії або республики. „Таким конкретним змістом — пише der bornierteste з наших демократів — нарешті заповняє п. Донцов свою абстрактну формулу української національної ідеї. Се гетьманат, який не повинен бути похожим ні на монархію, ні на республику. Такої форми правління нема у цілому світі“6).
      Від того часу минуло майже три роки і контури держави, якої не було в цілому світі, зачали зарисовуватися в ріжних краях Европи на превелике згіршеннє соціялістів, що в цілім „Капіталі“ Маркса не могли знайти ні слова про нове явище. Тому то вони в нього й не увірили. Переконати їх не збираюся й тепер, але хочу навести кілька арґументів, які у всіх філістрів користуються величезною повагою, а саме покликатися на авторітет . Я хочу показати в сій статі, що кріза лібералізму не є щось таке, що винайшла лише хороблива фантазія українських фанфаронів, лише се є питаннє, яке безнастанно і з величезним заінтересованнєм дискутується в ліберальних кругах Европи, де воно стало злобою дня, хоч і не видною ідеольоґам нашого індуського загуменка.
      Переді мною витинки з європейської преси (тим що прислали їх мені, складаю тут щиру дяку), присвячені — аґонії одної доктрини, аґонії лібералізму. Ось що пише про се Л. Дімон-Вільден в La Nation Belge: „В Парижі, який лишився великим інтелєктуальним огнищем західної Европи, можна найяснійше бачити, як родяться і вмирають ідеї. Тепер тут доводиться спостерігати постепенну аґонію цілої інтелєктуальної і політичної системи, яка панувала над світом в останньому віці і якій відспівали вічную память гармати 1914 року”. Автор говорить про ліберальну ідею. Що не говорили би прихильники сеї ідеї, її упадок стає фактом. Усі установи, які вона покликала до життя, заникають. Усякому кидається в очи „нездатність парляментарно-ліберальної держави, яка є політичною формою всіх цивілізованих націй, розвязати проблєми, що зродила війна". На думку автора „економічний лібералізм допровадив лише до царства великих промислових синдикатів, які створили щось у роді февдалізму, щось у роді держави в державі, або до ще більшої небезпеки — до зросту тої міжнародньої фінансерії, якої темні впливи спостерігаються всюди. Політичний лібералізм скінчився тою парляментарною саламахою, яка панує більш менш в усіх краях Европи. Нарешті лібералізм соціяльний поволі відкидають як раз ті, на чию користь його запровадили: загальне виборче право і загальна освіта рішучо тратять симпатії пролєтарських верств. Тріумф фашизму став символом реакції проти лібералізму. Еспанське пронунціяменто підтвердило страшну небезпеку, на яку наражена ліберальна доктрина. Фактично істнує диктатура і в Німеччині, де писана конституція лишається на папері. Правдивим диктатором є на думку автора й Пуанкаре, „а найгірше в очах наших ліберальних демократів є те, що скрізь сі диктатори знаходять піддержку в громадській думці. Вони зачали від того, що її знасилували. Рація. Але здається, що громадська думка подібна до тих жінок, які люблять, щоб їх били. Громадська думка подивляє тих, що вміють їй приказувати. Вона знуджена безсиллєм промовців, законодавців і теоретиків. Не підлягає ніякому сумніву — вона любить брутальніст “...
      У відповіди того самого автора на статю мін. Гіманса, Дімон-Вільден зазначає, що він зовсім не є засадничим ворогом лібералізму. Він узнає, що лібералізм „представляє вічну тенденцію людського духа" та що „коли його поховати завтра, він скорше чи пізнійше знов встане з домовини під якоюсь иншою формою". Але всеж автор мусить констатувати заник ліберальної доктрини в цілім світі. Се не вина ворогів лібералізму або якихсь інтриґанів, лише наслідок того простого факту, що лібералізм показався нездібним розвязати проблєми, зроджені війною. Через се „скрізь молодь відкидає його з тою погірдливою брутальністю, яка характеризує сучасне юнацтво”. Се факт, брутальний факт, і не запереченнєм сього факту можна вратувати доктрину лібералізму. Впливи французького роялізму, твердить автор, тут ні при чім. Бо — „молодь, яка не подивляє Мусолінього, подивляє Лєніна. А Лєніна вона подивляє через те, що се диктатор. З цілої науки свого вчителя нова марксівська ґенерація засвоїла, здається, лише славнозвісну фразу: „Сила — се велика акушерка суспільностий”. Які є сили, що ділають у модерній суспільности? — питає автор, — і відповідає: „Велика промисловість у союзі з великими банками (одинока правдиво межинародна сила), робітничі синдикати, національні почуття, або коли хочете, націоналістичні пристрасти, а нарешті ся революційна ідеольоґія, яка змагає до диктатури пролєтаріяту. Отже диктатура капіталістичної оліґархії, синдикалістична диктатура, диктатура національна, і диктатура революційна”. Супроти сих розшалілих сил, що зможе лібералізм або радикалізм? Правда, світ, в який ми входимо через упадок ліберальної системи, не дуже то милий й приємний, але щож зробиш? „Чи се наша вина, питає автор, що ми входимо в вік заліза”? Але може се вина лібералізму? — певно, що так! Бо ні лібералізм, ані вийшлі з нього парляментарні держави „не змогли ні передбачити війни, ні її уникнути, ні її вести. Бо війну знов таки виграв диктатор і се мало величезні наслідки, хоч сьому диктаторови і не вдалося виграти мира”...
      Чи нездатність демократії проголосили її реакційні вороги? Ні, як раз самі ліві, її колишні горячі прихильники: Пуанкаре, Мусоліні, Лєнін, Роберт Жювеналь, чоловік лівиці, який пише книгу під заголовком „Фяско ліберальної держави”. Се фяско не лиш констатується в книжках, воно спостерігається і в життю. В Італії прийшов фашизм, через те, що як би його не було, не було би вже Італії. В Еспанії Пріма де Рівера вратував країну від руїни. А „коли Росія підпала большевицькій диктатурі, то се через те, що кадетська (ліберальна) партія не виказала ні енергії, ні політичного змислу, і через те, що радикал Керенський показався нужденною маріонеткою. Коли Франція зносить повну моральну диктатуру пана Пуанкаре, правда трошки засолоджену, то лиш через те, що інстинктово відчуває, що в сих важких обставинах, в яких ми перебуваємо, не можна обійтися без твердої руки одного чоловіка”.
      Над сумерком колись обожаного кумира застановляються й у Франції. Провінціяльний кореспондент паризького Temps оповідає свої розмови з людьми „з усіх кутків горизонту”. Се було підчас еспанського перевороту і — пише кореспондент — на моє найбільше здивованнє, я зауважив, що переворот стрів одноголосну апробату моїх співрозмовців. А серед них не було ні роялістів, ні бонапартистів. Навпаки всі були добрими республіканцями”. Звідки в них симпатії до фашистівських метод? — „З потреби порядку, з загальної непоборимої потреби, яка панує над усіма иншими". Особливо вразило нашого „провінціяла”, що в сих представників середньої кляси не було ані сліду віри в парламентаризм! Слова про „демократію”, про „народний уряд” і ин. не робили на них жадного вражіння. Многі лише здвигали на се плечима. Сі настрої свідчать, читаємо далі в Temps, про те, що в суспільности „зачинає формуватися новий світогляд, важність якого фахові політики зовсім не підозрівають, а що менше його раптову і цікаву еволюцію”. Автор допису в Temps не криється з тим, що „здоровий хлопський розум на провінції чим раз яснійше відкриває тиранію укриту під словом свобода, дезорґанізацію, сховану під іменем демократії, зруйновання суспільного порядку — під іменем поступу, національний розбрат — під іменем республіки і упадок Франції — під іменем межинароднього порозуміння”.
      Ся сама Nation Belge (audiatur et altera pars!) містить „Опінію одного соціялістичного читача”, який очивидно боронить лібералізм, але якому мимоволі вириваються такі цінні признання: „Лібералізм хорий, дуже хорий. Сліпий той ліберал, що того не бачить! Божевільний той ліберал, який того не хоче бачити” (се треба би сказати на адресу наших демократів — Д. Д.). Коли Франція задовольняється засолодженою диктатурою премієра Пуанкаре, не йдучи слідами фашизму, то се на думку соціаліста тому, що у Франції парляментаризм опирався на підставах зовсім авторитарного характеру, а саме на адміністрації, створеній монархією, зміцненій Директорією і Консулатом, і затриманій й удосконаленій цісарством. Завдяки сим солідним підставам могла собі Франція позволити на люксус жити під парламентарним режімом. Бо життє там було тоді спокійне навіть під час кріз”. Але нинішні часи инші, „ми живемо серед безпрецедентної революції, серед безприкладного політичного хаосу". Чи можемо вибристи з сього хаосу з теперішною, парляментарною формою правління? — питає соціяліст і відповідає: „Дуже відважним був би той, хто б дав на се потакуючу відповідь, а проти такого твердження повстала би ціла історія європейського континенту”. Переходячи до поодиноких держав, автор думає, що „поступ сих держав (особливо нових) дуже затримується власне через парляментаризм. Чого потребують у першій лінії Югославія, Чехословакія і Польща? Міцного, постійного уряду, який мав би час випрацювати свої проєкти національної відбудови і силу перевести їх. Чи парляментаризм, на який усі вони хорі, сприяє повстанню подібного уряду? Ні, ніколи! І се вистане, щоб осудити парляментарний режім... В сих краях є більша чи менша доза диктатури... Масарик, Пасич, Пілсудський — се є або були диктатори, неповні, недошлі диктатори, знаю се, але всеж диктатори. І коли їм удавалося доконати великих річий, то лиш о стільки, о скільки їм удалося унезалежнити себе від своїх законодатних тіл. В становищу сих країн, які я тут згадав, знаходиться менше-більше ціла Европа. В усіх них ходить про те, щоби продукувати, а не споживати, ходить про відбудову богатств, а не про насолоду ними. Тому то в цілій Европі влада, яка тримає в руках парлямент, поволі узурпується одним диктатором. І се неминуче, бо се лежить у природі річий . Тим ліпше для країв, які се скоро зрозуміли, тим гірше для тих, які уперто замикають очи перед правдою”.
      Свій виклад соціяліст реасумує так: „Чи ми того хочемо, чи ні, особистий елемент, який ми назвали елементом диктаторським, усе глибше й глибше проникає наш парляментарний режім. Се фатальне, але й бажане в епоху подібну нашій, бо ми живемо в воєнних відносинах, а під час битви не говориться, лише командується”.
      Свідомість крізи лібералізму здобуває терен опріч Бельґії і Франції, також в Анґлії. Про неї отверто говорить один зі стовпів анґлійського лібералізму (гл. передруковану в „Заграві”,
ч. 14 м. р. статю Льойда Джорджа). Про неї говорить м. и. Буттер 0стін (не перший ліпший в ґазетнім світі) у знаній публікації Sunday Pictoriae: „Мусоліні і де Рівера се символи широкого і глибокого незадоволення проти теорії правління, що по достаточній пробі цілковито завела сподівання, які на неї покладали філянтропи ґлєдстонівської епохи”... Ся теорія „доводила, що А і Б, осібно взяті, можуть бути кретинами, але якоюсь незбагнутою і містичною дорогою кілька міліонів сих А і Б, взятих разом, давали збірну одиницю, що була криницею мудрости. Досвід довів фальшивість сеї теорії. Ставалося так, що під впливом низьких підлесників, сі несчисленні А і Б давали себе обробляти і „брати на бас" невеличкою меншістю, яка, як тільки попадала в сідло, правила цілком, як їй подобалося "Автор кінчить ствердженнєм факту, що в той час, як соціяльне життє людськости числить уже тисячі років, то демократія (абстрагуючи від міських республік старої Греції) — заледви сто й кілька літ. Демократія — „се просто експеримент, такий самий, як усякий инший. І в кінці дуже можливо, що сей експеримент ані останній, ані найліпший”.
      Ідея банкротства лібералізму зачинає торувати дорогу навіть до анґлійських соціялістів, для яких засада демократії все стояла на першім пляні. Так знана п-ні Сновден пише в своїх споминах про подорож до совітської Росії: „Одним з найсумнійших наслідків минулої европейської війни є ослабленнє віри в політичну демократію у людий, яких вона найбільше обходить... Незапереченим лишається факт великої ваги, що політичній машинерії парляментаризму грозить небезпека бути викинутою на смітник, бо її уважається за заржавілу і нездібну до ужиття”7).
      Разом із партіями і ґрупами рапідно збільшується і число поодиноких особистостий з европейським іменем, які переходять у табор ворогів демократії. Барбіс і Ромен Ролян, почасти
      Анатоль Франс стають отвертими, або кепсько замаскованими прихильниками “диктатури пролєтаріяту”, Моріс Метерліпк в останних днях переходить до табору Action Francaise, до табору роялістичного націоналізму, до табору Барреса і Морраса, заприсяжених ворогів “великих прінців 1789 року”. (початок ст. 61)

1 Шакара — лісова хатина.
2 Іван Цанкар се найбільший письменник у словінській літературі ХХ-го віка. Умер у грудни 1918 року. Він написав багато новель, повістий і драматичних творів, що відзначаються дуже гарною, чистою мовою, суггестивним стилем і майстерною внутрішною формою. Він критикує, чи бичує словінську суспільність, особливо безхарактерність і філістерство. Найціннійші його твори видані по його смерти у збірці нарисів під заг. „Роdobe iz sanj“ т. є. „Образи з мрій”. З неї взято отсі два нариси. Писані вони під час великої війни і тому з огляду на австрійську цензуру багато в них притаєно й не так сказано, як би було треба.              М. Фірак
3)На сій улиці містилося німецьке міністерство заграничних справ. — Прим. рeд.
1В сій сцені автор виводить історичну постать сера Роджера Кезмента, який в  1916  р. висів із німецьким транспортом зброї на ірляндських берегах і був розстріляний опісля Англійцями. -  Прим. Ред.
5   Commodore, так називається в Анґлії начальник ескадри. - Примітка Ред.
           6  Іс. Мазепа — „Большевизм і окупація України" (ст. 63).

           7 Mrs. Ph. Snowden — Durchs bolschewistische Russland (нім. пер. XII розд.).

---------------

------------------------------------------------------------

---------------

------------------------------------------------------------

